༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
ImageGroup:
W1KG5260
||2004309859
11KG5283
710506451x
LCCN:
ISBN:
Title:
གཉན་རིམས་གསོ་བ་
|gnyan rims gso ba
ཚུལ་ཁྲིམས་རྒྱ་མཚོ
Author:
Descriptor:
Original Publication:
|tshul khrims rgya mtsho
Ilprinted from computerized input
n/a;n/a
Place:
Ipe cin
Publisher:
mi rigs dpe skrun khang
2004
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 06/2010



:
gབza
འ
༧
སྐྱ
པ
34
དུས་རབས་ 21 པའི་བོད་ལུགས་གསོ་རིག་
དངོས་ཚན་སློབ་གསོའི་འཆར་འགོད་སློབ་དེབ།
21+ggཚུRAffཟློg-kalf/
།
༈ {{{ d { }); 4, 1:| ; i* : k
t
|
གE
༄༅། ། གཉན་རིམས་གསོ་བ། །
གཙོ་སྒྲིག་པ། ཚུལ་ཁྲིམས།
གཙོ་སྒྲིག་གཞོན་པ། ཤེས་རབ་རྒྱ་མཚོ། ཚེ་རིང་།
ཁོངས་མི། རིན་ཆེན་དོན་གྲུབ། སྒྲོལ་མ་འཚོ་ཆུང་བ།
མི་རིགས་དཔེ་སྐྲུན་ཁང་།



འགོ་བརྗོད།
༄༅། ། དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་འདི་
ནི་བོད་ལུགས་སྨན་པའི་ཆེད་ལས་ཀྱི་དངོས་གཞི་ཚན་པས་(ལོ་ལྔའི་ལམ་ལུགས)བཀོལ་རྒྱུར་ཕུལ་བ་ཡིན་ལ།
བོད་ལུགས་སྨན་གཉེར་ཆེད་ལས་ཀྱི་དངོས་གཞི་ཚན་པས་ཀྱང་ཚོད་ལྟར་བཀོལ་ཆོག མུ་འབྲེལ་སློབ་དེབ་འདི་ནི་
རང་རེའི་རྒྱལ་ཁབ་ཀྱི་གཅིག་གྱུར་དང་། ཚད་ལྡན། ཆ་ཚང་བཅས་ཡིན་པའི་བོད་ལུགས་སྨན་པའི་ཆེད་ལས་ཀྱི་
དངོས་གཞི་ཚན་པའི་སློབ་དེབ་ཐེངས་དང་པོ་ཡིན།
བོད་ཀྱི་གསོ་བ་རིག་པ་ནི་རང་རེའི་རྒྱལ་ཁབ་ཀྱི་སྲོལ་རྒྱུན་གསོ་རིག་སྨན་རིག་གི་གྲུབ་ཆ་གལ་ཆེན་ཞིག་ཡིན།
དེ་ཡང་ཀྲུང་ཧྭ་མི་རིགས་ཀྱི་ཕུལ་བྱུང་སྲོལ་རྒྱུན་རིག་གནས་གོང་དུ་སྤེལ་བ་དང་། ཀྲུང་གོའི་ཁྱད་ཆོས་ལྡན་པའི་སྤྱི་
ཚོགས་རིང་ལུགས་ཀྱི་འཕྲོད་བསྟེན་བྱ་གཞག་འཛུགས་སྐྲུན་བྱེད་པ། བོད་ཀྱི་གསོ་རིག་གི་མཐོ་རིམ་སློབ་གསོ་
བཅོས་སྒྱུར་དང་འཕེལ་རྒྱས་ཀྱི་དགོས་མཁོ་དང་འཚམ་པ་བཅས་ཀྱི་ཆེད། རྒྱལ་ཁབ་ཀྲུང་དབྱི་གསོ་རིག་དོ་དམ་
ཅུས་ཀྱིས་རྩ་འཛུགས་འོག་བོད་ལྗོངས་དང་། མཚོ་སྔོན། ཀན་སུའུ། སི་ཁྲོན། ཡུན་ནན་བཅས་ཞིང་ལྗོངས་ལྔས་
མཉམ་དུ་རྒྱལ་ཡོངས་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་འདི་ཉིད་རྩོམ་སྒྲིག་
པར་སྐྲུན་བྱས་པ་སྟེ། ༢༠༠༡ལོའི་ཟླ་༥པར། མཚོ་སྔོན་ཞིང་ཆེན་འཕྲོད་བསྟེན་ཐིང་དང་མཚོ་སྔོན་བོད་
ལུགས་གསོ་རིག་སློབ་གྲྭ་ཆེན་མོ་གཉིས་ཀྱིས་ཟི་ལིང་དུ་རྒྱལ་ཡོངས་མཐོ་རིམ་གསོ་རིག་སློབ་གྲྭའི་བོད་ལུགས་གསོ་
རིག་ཆེད་ལས་དངོས་ཚན་སློབ་དེབ་ཀྱི་རྩོམ་སྒྲིག་མཉམ་སྒྲུབ་གྲོས་ཚོགས་བསྡུས་ལ། རྒྱལ་ཁབ་ཀྲུང་དབྱི་གསོ་
རིག་དོ་དམ་ཅུས་ཚན་རྩལ་སིའི་དབུ་ཁྲིད་མི་སྣ་ཚོགས་ཞུགས་གནང་ནས་གཏམ་བཤད་གནང་། ཚོགས་འདུའི་
སྟེང་མཚོ་སྔོན་བོད་ལུགས་གསོ་རིག་སློབ་གྲྭ་ཆེན་མོས་བསྒྲིགས་པའི་སློབ་དེབ་རྩོམ་སྒྲིག་སྤྱིའི་རྩ་འཛིན་ཞེས་པ་དང་
སློབ་དེབ་རྩོམ་སྒྲིག་གི་རྩ་འཛིན་ཞེས་པ་གཉིས་ལ་གྲོས་འཆམ་བྱུང་། ཚོགས་འདུའི་རྗེས་སུ་རྒྱལ་ཁབ་ཀྲུང་དབྱི་
གསོ་རིག་དོ་དམ་ཅུས་རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་ལས་སློབ་དེབ་རྩོམ་ཞུས་ཨུ་ཡོན་
ལྷན་ཚོགས་བཙུགས་(གཤམ་དུ་རྩོམ་ཞུས་ཨུ་ཡོན་ལྷན་ཚོགས་ཞེས་འབོད) ཤིང་མུ་འབྲེལ་སློབ་དེབ་འདིའི་རྩོམ་
སྒྲིག་བྱ་བར་མཛུབ་སྟོན་གནང་། མཚོ་སྔོན་ཞིང་ཆེན་འཕྲོད་བསྟེན་ཐིང་དུ་རྩོམ་ཞུས་ཨུ་ཡོན་ལྷན་ཚོགས་ཀྱི་
ཁོངས་གཏོགས་གཞུང་ལས་ཁང་བཙུགས་ཏེ་སློབ་དེབ་རྩོམ་སྒྲིག་སྐོར་གྱི་བྱ་བའི་འགན་བཞེས། ༢༠༠༣ལོའི་ཟླ་



༩བར། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཚན་རྩལ་སིས་འགོ་འཛིན་ལ་བརྟེན་ནས་ཁྲིན་ཏུའུ་རུ་མཐོ་
རིམ་བོད་ལུགས་གསོ་རིག་ཆེད་ལས་དངོས་ཚན་སློབ་དེབ་རྩོམ་སྒྲིག་མཐུན་སྦྱོར་ཚོགས་འདུ་བསྡུས་ཤིང་རྩོམ་སྒྲིག་
གི་གནས་ཚུལ་གསལ་བསྒྲགས་དང་། སློབ་དེབ་རྩོམ་སྒྲིག་བྱ་བའི་ཁྲོད་བྱུང་བའི་གནད་དོན་སྐོར་ལ་གྲོས་བསྡུར་
དང་ཐག་གཅོད་བྱས་པར་མ་ཟད། རིག་གཞུང་ཆེད་མཁས་ཚོགས་པ་བཙུགས་ཤིང་མུ་འབྲེལ་སློབ་དེབ་འདི་ལ་
དངོས་སུ་དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་ཅེས་
པའི་མཚན་གསོལ། ཁྲིན་ཏུའུ་ཚོགས་འདུའི་དགོངས་དོན་ལྟར། ༢༠༠༢ལོའི་ཟླ༩པར། རྩོམ་ཞུའི་ཨུ་ཡོན་
ལྷན་ཚོགས་ཀྱིས་རིག་གཞུང་ཆེད་མཁས་ཚོགས་པའི་ཚོགས་འདུ་ལན་ཀྲོའུ་རུ་བསྡུས་ཤིང་། ཚོགས་འདུའི་སྟེང་
གྲོས་བསྡུར་ཡང་ཡང་བྱས་པ་བརྒྱུད་མུ་འབྲེལ་སློབ་དེབ་འདི་བསྡོམས་པས་དེབ་ཉེར་དྲུག་ཏུ་ཕྱེས་ནས་སོ་སོའི་མིང་
གཏན་ལ་ཕབ། ༢༠༠༢ལོའི་ཟླ་༡༠པར། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཀྱིས་སློབ་དེབ་ཉེར་དྲུག་
གི་གཙོ་སྒྲིག་པ་དང་། གཙོ་སྒྲིག་གཞོན་པ། རྩོམ་སྒྲིག་མི་སྣ་བཅས་དངོས་སུ་ཁྱབ་བསྒྲགས་བྱས་ནས་སློབ་དེབ་
རྩོམ་སྒྲིག་གི་འགན་ཁུར་དང་ཞིབ་ཕྲའི་ལས་བགོས་གནང་།
ལོ་གཉིས་ལྷག་གི་རིང་དུ། རྒྱལ་ཁབ་ཀྲུང་དབྱི་གསོ་རིག་དོ་དམ་ཅུས་ཀྱི་འགོ་ཁྲིད་དང་། ཞིང་ལྗོངས་
ལྔའི་འཕྲོད་བསྟེན་ཐིང་གི་མཉམ་འབྲེལ། སློབ་དེབ་རྩོམ་སྒྲིག་མི་སྣ་ཡོངས་ཀྱི་ཧུར་བརྩོན་ལ་བརྟེན་ནས་སློབ་
དེབ་རྩོམ་སྒྲིག་གི་བྱ་བ་བདེ་བླག་ངང་གྲུབ། ༢༠༠༣ལོའི་ཟླ་༢པར། རྩོམ་ཞུས་ཨུ་ཡོན་ལྷན་ཚོགས་ཀྱིས་ཟི་ལིང་
དུ་དུས་རབས་ཉེར་གཅིག་པའི་བོད་ལུགས་གསོ་རིག་ཆེད་ལས་དངོས་ཚན་སློབ་གསོའི་འཆར་འགོད་སློབ་དེབ་ཀྱི་
ཞུསགཏན་ཚོགས་འདུ་བསྡུས་ནས། གཅིག་གྱུར་དང་ཚད་ལྡན་ཡིན་པའི་དུས་རབས་ཉེར་གཅིག་པའི་བོད་
ལུགས་གསོ་རིག་དངོས་ཚན་སློབ་གསོའི་འཆར་འགོད་སློབ་དེབ་ཀྱི་ཞུས་གཏན་ཚད་གཞི་ཞེས་པ་དང་ཞུས་གཏན་
བྱེད་ཐབས་ཞེས་པ་གཉིས་ཐོག་མར་གཏན་འཁེལ་བྱས་ཤིང་། དེ་ཉིད་སློབ་དེབ་ཞུས་གཏན་བྱ་བའི་གཞི་འཛིན་
གྱི་ཡིག་ཆར་བཟུང་། དེ་དང་ཆབས་ཅིག་སློབ་དེབ་སོ་སོའི་གཙོ་ཞུས་པ་གཏན་འཁེལ་དང་། འཕེལ་འགྲིབ་ནད་
ཅེས་པ་སོགས་སློབ་དེབ་བཅོ་བརྒྱད་ཀྱི་མ་ཕྱིར་ཞུ་དག་གཏན་འབེབས་བྱས་ཐོག ༢༠༠༣ལོའི་ཟླ༨པར། རྩོམ་
ཞུས་ཨུ་ཡོན་ལྷན་ཚོགས་ཀྱིས་ལྷ་སར་སློབ་དེབ་ཞུས་གཏན་ཚོགས་འདུ་ཐེངས་གཉིས་པ་བསྡུས་ནས་མཚོན་རྨ་གསོ་
བ་ཞེས་པ་སོགས་སློབ་དེབ་བརྒྱད་ཀྱི་མ་ཕྱིར་ཞུས་གཏན་གནང་བ་མ་ཟད། རིག་གཞུང་ཆེད་མཁས་ཚོགས་པས་
བོད་ཀྱི་གསོ་རིག་བྱུང་འཕེལ་གྱི་ལོ་ཚིགས་ཐད་ལ་ཆེད་གཉེར་ཞིབ་འཇུག་དང་བགྲོ་གླེང་བྱས་པ་བརྒྱུད་བོད་ཀྱི་
གསོ་རིག་ལོ་རྒྱུས་ཞེས་པའི་སློབ་དེབ་ཞུས་གཏན་ཐད་ལ་དགོངས་འཆར་གཅིག་གྱུར་བྱུང་།
མུ་འབྲེལ་སློབ་དེབ་འདིའི་རིག་ཚན་དབྱེ་སྐབས་གངས་ཅན་གསོ་བ་རིག་པའི་གནས་དང་སྐབས་དང་མདོ་
སོགས་ཀྱི་ཁྱད་ཆོས་རྒྱུན་འཛིན་དང་། གཞུང་ལུགས་ཀྱི་མ་ལག་རང་བཞིན་དང་ཆ་ཚང་རང་བཞིན་གཞིར་



བཞག་སྟེང་དེང་རབས་མཐོ་རིམ་གསོ་རིག་སློབ་གསོའི་བླང་བྱ་དང་སློབ་ཁྲིད་ཀྱི་ཆོས་ཉིད་དང་ཡང་ཟུང་འབྲེལ་
གང་ལེགས་བགྱིས་ཐོག བོད་ལྗོངས་བོད་ལུགས་གསོ་རིག་སློབ་གྲྭ་ཆེན་མོ་དང་མཚོ་སྔོན་བོད་ལུགས་གསོ་རིག་
སློབ་གྲྭ་ཆེན་མོ་གཉིས་མཉམ་འབྲེལ་ངང་བསྒྲིགས་པའི་རྒྱལ་ཡོངས་བོད་ལུགས་གསོ་རིག་ཆེད་ལས་ཀྱི་དངོས་ཚན་
སློབ་ཁྲིད་རྩ་འཛིན་ཞེས་པ་གཞིར་བཟུང་སྟེ་དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་སློབ་
གསོའི་འཆར་འགོད་སློབ་དེབ་ཚན་པ་ཉེར་དྲུག་ཏུ་གཏན་འཁེལ་བྱས་པ་དང་། རྩོམ་སྒྲིག་བྱེད་སྟངས་ཐད་བོད་
ལུགས་སྨན་པའི་ཆེད་ལས་ཀྱི་དངོས་ཚན་(ལོ་ལྔའི་ལམ་ལུགས་)སྐྱེད་སྲིང་གི་དམིགས་ཡུལ་དང་མཐུན་པར་ཁ་
ཕྱོགས་ནས། དེ་སྔའི་བོད་ལུགས་གསོ་རིག་སློབ་ཆེན་གྱི་སློབ་དེབ་རྩོམ་སྒྲིག་གི་ཉམས་མྱོང་བསྡུ་ལེན་དང་། བོད་
ལུགས་སྨན་པའི་ཆེད་ལས་ཀྱི་སློབ་ཁྲིད་ནང་དོན་དང་ཁྱད་ཆོས་ལྟར། གཅིག་གྱུར་གྱི་རྩོམ་སྒྲིག་རྩ་འཛིན་དང་།
སྒྲིག་སྟངས། རྣམ་པ། ས་བཅད་འགོད་ཚུལ་སོགས་བཟོས་པ་ཡིན། དེ་ལྟར་མུ་འབྲེལ་སློབ་དེབ་འདིར་བོད་
ལུགས་གསོ་རིག་གི་གཞི་རྩ་གསུམ་གྱི་ནང་དོན་ཆ་ཚང་ཞིང་སློབ་ཁྲིད་ཀྱི་འོས་འཚམ་རང་བཞིན་དང་ཚན་རིག་
རང་བཞིན་མངོན་གསལ་ཡིན་པ་མ་ཟད། དངོས་ཚན་སློབ་མ་གསོ་སྐྱོང་བྱེད་པའི་དོན་དངོས་དང་ཡང་མཐུན་
པ་བཅས་མདོར་ན་རང་རྒྱལ་གྱི་བོད་ལུགས་གསོ་རིག་རིག་གཞུང་འཕེལ་རྒྱས་སུ་ཕྱིན་པའི་ཆུ་ཚད་དང་གྲུབ་འབྲས་
གསར་པ་མཚོན་ཡོད།
འདི་ལྟའི་མུ་འབྲེལ་སློབ་དེབ་ཅིག་རྩོམ་སྒྲིག་པར་སྐྲུན་བྱེད་པ་ནི་གསར་གཏོད་ཀྱི་རང་བཞིན་ལྡན་པའི་བྱ་
བ་ཞིག་ཡིན་པའི་ཁར། ང་ཚོར་རྩོམ་སྒྲིག་གི་དུས་ཡུན་ཐུང་ཞིང་ལས་བྲེལ་ཆེ་བ། རྩོམ་སྒྲིག་མི་སྣའི་ཤེས་བྱའི་ཆུ་
ཚད་ཀྱང་དམའ་སྟབས་ནོར་འཆུག་ནོངས་འགལ་གྱི་ཆ་གཡོལ་ཐབས་བྲལ་བས་ན་བོད་ལུགས་གསོ་རིག་སློབ་ཁྲིད་
གནང་མཁན་དང་རྒྱ་ཆེའི་ཀློག་པ་པོ་རྣམས་ཀྱིས་བཀོལ་སྤྱོད་བྱེད་པའི་བརྒྱུད་རིམ་ནང་སློབ་དེབ་འདི་སྔར་ལས་
ལྷག་པའི་ངང་གོང་སྤེལ་དང་། འཐུས་ཚང་དུ་བཏང་ནས་དུས་རབས་ཀྱི་རྣམ་པ་གསར་པའི་འོག་གངས་ལྗོངས་ ་
གསོ་བ་རིག་པའི་འཕྲིན་ལས་རླབས་པོ་ཆེ་ཉིད་ཡུལ་གྲུ་ཀུན་ཏུ་དར་ཞིང་འགྲོ་བ་མིའི་རིགས་ཀྱི་བདེ་ཐང་གི་གསོས་
སུ་སྨིན་པར་འགྱུར་ཆེད་དགོངས་འཆར་རིན་པོ་ཆེ་ལྷུག་སྩོལ་གནང་རོགས་ཞུ།
མཇུག་མཐར་མུ་འབྲེལ་སློབ་དེབ་འདི་བཞིན་རྩོམ་སྒྲིག་པར་སྐྲུན་གྱི་ཐད་ལ་རོགས་རམ་དང་རྒྱབ་སྐྱོར་
གནང་མཁན་སྤྱི་དང་སྒོས་སུ་མ་དངུལ་གྱི་རོགས་སྐྱོར་གནང་མཁན་ཨ་རི་ཀུན་ཕན་ཐེབས་རྩ་ཚོགས་པར་སྙིང་ཐག་
པ་ནས་ཐུགས་རྗེ་ཆེ་ཞུ་རྒྱུ་ཡིན།
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་
ཆེད་ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱིས།
༢༠༠༩ལོའི་ཟླ་༦པར།



前言
这套教材主要供藏医学专业本科(五年制)使用,
也可供藏药学专业本科试:
用。该套教材是我国第一套统编、规范、配套的藏医学专业本科教材。
藏医药学是我国传统医药学的重要组成部分。为大力弘扬中华民族优秀传
统文化,建设具有中国特色的社会主义卫生事业,适应藏医药学高等教育改革与
发展的需要,国家中医药管理局于2001年组织西藏、青海、甘肃、
四川、云南等省
(区)共同编写出版全国藏医本科教育规划教材。2001年5月,青海省卫生厅和青
海藏医学院在西宁召开了“全国高等医药院校藏医学专业本科系列教材编写协作
会”,国家中医药管理局科技司领导出席会议并讲了话。会议审议并通过了青海
藏医学院编写的《教材编写总纲》和《教材编写大纲》。会后,国家中医药管理局成
立了全国高等院校藏医学专业教材编审委员会(以下简称编委会),负责该系列教
材编写的指导工作。编委会下设办公室挂靠在青海省卫生厅,负责日常工作。
2002年4月,国家中医药管理局科技司在成都主持召开了“高等藏医学专业本科
教材编写协调会,通报了教材编写进展情况,协调和解决了教材编写工作中存在
的某些问题,成立了学术专家组,并将本系列教材正式定名为“21世纪藏医本科教
育规划教材”。根据成都会议精神,2002年9月,编委会在兰州召开学术专家组会
议,经过反复讨论,确定了本系列教材由 26门教材科目组成,以及每门教材的名
称。2002年10月,国家中医药管理局正式下文确定公布了26门教材的主编、副
主编和编写人员名单,明确了教材编写的任务与分工。
两年多来,在国家中医药管理局的领导和五省区卫生厅的配合下,经过广大
编写人员的积极努力,教材编写工作进展顺利。2003年3月,编委会在西宁召开
了“21世纪藏医本科教育规划教材”审定会议,会议研讨形成了统一、规范的《21
世纪藏医本科教育规划教材审定标准》及《审定方法》,为教材的审定工作提供了
必要依据。同时还确定了每门教材的主审人员,
审定通过了《藏医病机学》等18
门教材的初稿。2003年8月,编委会在拉萨召开了第二次教材审定会议,原则通
过了《藏医外伤学》
等8门教材的初稿。并组织学术专家组召开专题会议,经过充



-
-
重重。
分讨论和认真研究,对《藏医药学史》形成了一致的审定意见。
本套教材在学科划分及科目上,充分尊重藏医药传统的学科体系特色,保持
藏医药学理论的系统性和完整性,同时紧密结合现代高等医药教育要求和教学规
律,并依据西藏藏医学院与青海藏医学院联合编写的《全国藏医学专业本科教学
大纲》,确定了“21世纪藏医本科教育规划教材”由26门科目组成。在编写方法
上,为符合藏医学专业本科(五年制)培养的目标,汲取有关藏医院校以往所编教
材的经验,根据藏医学专业的教学内容和特点,制定了统一的编写大纲、体例、格
式和章节,有利于藏医教学工作的顺利进行。
「本套教材较好地解决了教学适应性和科学性的关系。注重培养学生解决问
题的实际能力,较全面、系统、完整地继承了藏医药学的基础理论、基本知识和基
本技能,并反映了我国藏医药学术发展的新水平和新成果。
本系列教材编写和出版是一项创新性的工作,由于时间紧,工作量大,加之编
写人员的水平所限,
不可避免地存在一些不足之处,热忱希望各地藏医药教学人
员和广大读者在使用过程中,提出宝贵意见,以促使本系列教材日趋完善、
更加符
合新形势下藏医药事业发展的需要。
对本系列教材的编写和出版给予帮助和支持的单位和有关人士以及美国利
众基金会表示衷心的感谢!
全国高等院校藏医学专业教材编审委员会
2004年6月



རྩོམ་སྒྲིག་གསལ་བཤད།
༄༅། ། གཉན་རིམས་གསོ་བ་ཞེས་པའི་སློབ་དེབ་འདི་ནི་དུས་རབས་ཉེར་གཅིག་པའི་བོད་ལུགས་གསོ་རིག་
དངོས་ཚན་སློབ་གསོའི་འཆར་འགོད་སློབ་དེབ་ཀྱི་ཡ་གྱལ་ཞིག་སྟེ། བོད་ལུགས་སྨན་པའི་ཆེད་ལས་ཀྱིས་བཀོལ་
རྒྱུར་ཕུལ་བ་ཡིན་ལ། བོད་ལུགས་གསོ་རིག་གི་ནད་གཡོག་རིག་པའི་ཆེད་ལས་སློབ་གཉེར་བྱེད་མཁན་རྣམས་
ཀྱིས་ཀྱང་ཟུར་བལྟ་བྱས་ཆོག །
སློབ་དེབ་འདིའི་གཙོ་སྒྲིག་པ་ནི་ཀན་སུའུ་ཀྲུང་དབྱི་གསོ་རིག་སློབ་གྲྭ་ཆེན་མོའི་བོད་ལུགས་གསོ་རིག་སློབ་
གླིང་གི་དགེ་རྒན་འབུམ་རམས་པ་ཚུལ་ཁྲིམས་རྒྱ་མཚོ་མཆོག་ཡིན་ལ། གཙོ་སྒྲིག་གཞོན་པ་དེ་གའི་སློབ་གྲྭའི་དགེ་
རྒན་འབུམ་རམས་གཞོན་པ་ཤེས་རབ་རྒྱ་མཚོ་དང་ཚེ་རིང་གཉིས་ཡིན། དངོས་སུ་རྩོམ་སྒྲིག་བྱ་བའི་ལས་ལ་
ཞུགས་མཁན་ནི་མཁས་དབང་ཚུལ་ཁྲིམས་རྒྱ་མཚོ་དང་། ཚེ་རིང་། རིན་ཆེན་དོན་གྲུབ། སྒྲོལ་མ་འཚོ་བཅས་
ཡིན། དེ་ཡང་གཙོ་སྒྲིག་པའི་མཛུབ་ཁྲིད་འོག་ཏུ་ལེའུ་དང་པོ་ནས་ལེའུ་བརྒྱད་པའི་བར་ཚེ་རིང་གིས་རྩོམ་སྒྲིག་
བྱས་པ་དང་། ལེའུ་དགུ་པ་ནས་ལེའུ་བཅོ་ལྔའི་བར་རིན་ཆེན་དོན་གྲུབ་ཀྱིས་རྩོམ་སྒྲིག་བྱས། ལེའུ་བཅུ་དྲུག་པ་
ནས་ལེའུ་ཉི་ཤུའི་བར་སྒྲོལ་མ་འཚོས་རྩོམ་སྒྲིག་བྱས་ལ། ཀན་སུའུ་ཞིང་ཆེན་བོད་ཀྱི་གསོ་རིག་ཞིབ་འཇུག་གླིང་གི་
མཁས་པའི་དབང་པོ་སྨན་པ་འབུམ་རམས་པ་ཐུབ་བསྟན་ལགས་ཀྱིས་སློབ་དེབ་འདིར་གཙོ་ཞུས་མཛད།
སྒྲིག་སྟངས་ཐད་གཙོ་བོ་རྒྱལ་ཡོངས་བོད་ལུགས་གསོ་རིག་སློབ་གྲྭ་ཆེན་མོའི་དངོས་གཞིའི་ཆེད་ལས་ཀྱི་སློབ་
ཁྲིད་རྩ་འཛིན་གཞིར་བཟུང་ཐོག བོད་ཀྱི་གསོ་བ་རིག་པའི་གཞུང་ལུགས་ཐམས་ཅད་ཀྱི་ཕྱི་མོ་དཔལ་ལྡན་རྒྱུད་
བཞི་དང་སྡེ་སྲིད་སངས་རྒྱས་རྒྱ་མཚོས་མཛད་པའི་མན་ངག་ལྷན་ཐབས་ཀྱི་དགོངས་དོན་རྨང་གཞི་བྱས་ཏེ།
རྒྱུད་བཞིའི་འགྲེལ་བ་བོ་སྔོན་དང༌། ཡན་ལག་བརྒྱད་པ་དང་དེའི་འགྲེལ་བ་ཟླ་ཟེར། མཁན་པོ་ཚེ་རྣམ་མཆོག་
གིས་མཛད་པའི་རྒྱུད་བཞིའི་འགྲེལ་ཆེན་དྲང་སྲོང་ཞལ་ལུང་། ཀྲུང་གོའི་གསོ་རིག་ཀུན་འདུས་ལས་བོད་ཀྱི་གསོ་
བ་རིག་པ་སོགས་འབྲེལ་ཡོད་རྒྱུད་འགྲེལ་ཉམས་ཡིག་ཁག་གིས་ཟུར་བརྒྱན་ནས་རྩོམ་སྒྲིག་བྱས་པ་དང་། དེ་ཡང་
གཉན་རིམས་ཁག་གི་ངོ་བོ་དང་། རྒྱུ་རྐྱེན། དབྱེ་བ། རྟགས་བཅོས་སོགས་གོ་སླ་བའི་ཚིག་གི་ལམ་ནས་བརྗོད་
ཡོད་ལ་དེང་རབས་སློབ་གསོ་དང་བོད་ལུགས་གསོ་རིག་གི་དངོས་གཞི་ཚན་པའི་སྦྱང་བྱ་དང་དམིགས་ཚད་ལྟར་
སློབ་དེབ་ཀྱི་ནང་དོན་ཅུང་རྒྱས་པར་བསྒྲིགས་པའི་ཁུལ་བྱས་ཡོད།



འོན་ཀྱང་ང་ཚོའི་གསོ་རིག་གཞུང་ལུགས་ཀྱི་ཆུ་ཚད་ཞན་ཞིང་དེང་རབས་མཐོ་རིམ་སློབ་གསོའི་སློབ་དེབ་
རྩོམ་སྒྲིག་བྱེད་པའི་ཉམས་མྱོང་དབེན་པ་སོགས་ཀྱི་དབང་གིས་འདི་ལ་ཆད་ལྷག་དང་མ་དག་པའི་ཆ་འབྱུང་བར་
གདོན་མི་ཟ་བས་ན་རྒྱ་ཆེ་བའི་དགེ་སློབ་རྣམས་ཀྱིས་དག་བཅོས་དང་སྐྱོན་བརྗོད་གནང་པར་མཁྱེན། །
གཉན་རིམས་གསོ་བའི་སློབ་དེབ་རྩོམ་སྒྲིག་ཚོ་ཆུང་ནས།
སྤྱི་ལོ་༢༠༠༩ལོའི་ཟླ་༦པར།



དཀར་ཆག
•-• ••• ••••••••བ•བཟ••••••••••，
1
E
..........
ལེའུ་དང་པོ། བལ་ནད། .....…….....
ས་བཅད་དང་པོ། རྒྱུ་རྐྱེན། ..................
ས་བཅད་གཉིས་པ། ངོ་བོ། .............
ས་བཅད་གསུམ་པ། མིང་གི་རྒྱུ་མཚན། ......
ས་བཅད་བཞི་པ། དབྱེ་བ། .............
ས་བཅད་ལྔ་པ། རྟགས།.....…..…...
དང་པོ། སྤྱི་རྟགས། ...............
༡ མ་སྨིན་པའི་རིམས།
༢ རྒྱས་པའི་རིམས། .............
༣ སྟོངས་པའི་རིམས།........
གཉིས་པ། བྱེ་བྲག་གི་རྟགས། ...........…..
༡ བབས་ས་གནས་ཀྱི་སྒོ་ནས་བརྟག་པ། ........
༢ རིམ་པ་དུས་ཀྱི་སྒོ་ནས་བརྟག་པ།
༣ ནད་གཞིའི་རིགས་ཀྱི་སྒོ་ནས་བརྟག་པ། ................
ས་བཅད་དྲུག་པ། བཅོས་ཐབས།
དང་པོ། སྤྱི་བཅོས།..
༡ ཐོག་མའི་བཅོས། ..........
༢ བར་གྱི་བཅོས། .............
༣ ཐ་མའི་བཅོས། .…...........
གཉིས་པ། བྱེ་བྲག་གྱི་བཅོས། ................
༡ བབས་ས་གནས་དང་སྦྱར་བ། ..........……
༉ རིམ་པ་དུས་དང་སྦྱར་བ། ............
•••••••••••••••••••• •••••••••••••• • •••••••••
•••••••••••••••••••••••TI，



•......
•••••••••••••••••••••••••••••••••••••••• ••• •
........
༣ ནད་གཞིའི་རིགས་དང་སྦྱར་བ།
གསུམ་པ། མཇུག་བསྡུ་བ། ...………..
ལེའུ་གཉིས་པ། འབྲུམ་པ།...
ས་བཅད་དང་པོ། རྒྱུ་རྐྱེན། .…...
ས་བཅད་གཉིས་པ། ངོ་བོ། …....
ས་བཅད་གསུམ་པ། དབྱེ་བ། ........….
དང་པོ། འབྲུམ་ནག ....
གཉིས་པ། འབྲུམ་དཀར། ..........
ས་བཅད་བཞི་པ། རྟགས། ....…….…...
དང་པོ། སྤྱི་རྟགས།…….....
གཉིས་པ། བྱེ་བྲག་གི་རྟགས། .........
༡ འབྲུམ་ནག.....…....
༉ འབྲུམ་དཀར། ...............
ས་བཅད་ལྔ་པ། བཅོས་ཐབས།
དང་པོ། སྤྱི་བཅོས།.........
༡ བ་སྤུའི་སྒོ་ནས་འདོན་པ། ..
༢ ཁོང་ནས་ཕྱིར་འཕུལ་བ། ........
༣ ཁོང་ཤོར་ཕྱིར་དྲང་བ། .…...……...
༩ འབྲུམ་རྗེས་བསུབ་པ། ..............
གཉིས་པ། བྱེ་བྲག་གི་བཅོས་ཐབས། ...........…..
༡ རིགས་ཀྱི་སྒོ་ནས་བཅོས་པ།
༢ བབས་སའི་སྒོ་ནས་བཅོས་པ། .............
ལེའུ་གསུམ་པ། གཉན་ནད་བེག་གེ .....…....
ས་བཅད་དང་པོ། རྒྱུ། .......................
ས་བཅད་གཉིས་པ། རྐྱེན། ......……...
ས་བཅད་གསུམ་པ། མིང་། ............
......……..
.............
........་
•
•
•
་



.........
ས་བཅད་བཞི་པ། དབྱེ་བ། ..........
ས་བཅད་ལྔ་པ། རྟགས།....….…....
དང་པོ། སྤྱི་རྟགས།.....…..…..…….…..
གཉིས་པ། བྱེ་བྲག་གི་རྟགས། .............
ས་བཅད་དྲུག་པ། བཅོས་ཐབས། ......
དང་པོ། སྨན། ..…....…....…..…….
གཉིས་པ། ཟས། ......…..............
གསུམ་པ། སྤྱོད་ལམ། .........…..
ལེའུ་བཞི་པ། གཉན་ནད་རྒྱུ་གཟེར། ......
ས་བཅད་དང་པོ། རྒྱུ་རྐྱེན། ....................
ས་བཅད་གཉིས་པ། མཚན་ཉིད། ............
ས་བཅད་གསུམ་པ། དབྱེ་བ། ............
དང་པོ། སྤྱི། .......…….......................................
གཉིས་པ། བྱེ་བྲག ................
ས་བཅད་བཞི་པ། རྟགས། ............
དང་པོ། སྤྱི་རྟགས།……..…....
གཉིས་པ། ཁྱད་པར་གྱི་རྟགས།
༡ དོན་འཁྲུ། .....…...................……....…..…........…...
༢ སྣོད་འཁྲུ། ............
གསུམ་པ། བྱེ་བྲག་གི་རྟགས། .........…....
བཞི་པ། འཚོ་འཆི་ཁ་དམར་གདགས་པ། ............. ..........
ས་བཅད་ལྔ་པ། བཅོས་ཐབས། ............
དང་པོ། གསར་དུས་ཀྱི་བཅོས་ཐབས།...............
༡ སྤྱི་བཅོས། ...…….....…….....
༢ བྱེ་བྲག་གི་བཅོས་ཐབས། ..............
གཉིས་པ། རྙིང་དུས་ཀྱི་བཅོས་ཐབས།...........
༡ ངོ་བོ་གཞོམ་པ།...…….



.
.
.
•• • • • • • • ••• • • •• • • • • • ••• • ••• • •••• 61
.......
དུ་ཕུག • ••...
............
..............
................
་་ ༣ འཁྲུ་བ་གཅོད་པ། ........
༣ གྲང་འབྱམས་གཅོད་པ། ........…...
ལེའུ་ལྔ་པ། གཉན་ནད་གག་ལྷོག ..........
ས་བཅད་དང་པོ། རྒྱུ། ...........
ས་བཅད་གཉིས་པ། རྐྱེན། .........................
ས་བཅད་གསུམ་པ། དབྱེ་བ། ..........
དང་པོ། བབས་སའི་དབང་གིས་མིང་ཐ་དད་དུ་ཕྱེ་བ།…......…....
གཉིས་པ། རིགས་ཀྱི་དབང་གིས་ངོ་བོ་བསྡུ་ཚུལ།
ས་བཅད་བཞི་པ། རྟགས། ........
དང་པོ། སྤྱི་རྟགས། ………...
༡ ཕྱི་རྟགས། ...............
༢ ནང་རྟགས། ...............
༣ གསང་རྟགས། .............
གཉིས་པ། བྱེ་བྲག་གི་རྟགས། ...
༡ ལྷོག་པའི་རྟགས། .............
༢ གག་པའི་རྟགས། ..............
ས་བཅད་ལྔ་པ། བཅོས་ཐབས། .........
དང་པོ། སྤྱིའི་བཅོས་ཐབས།
༡
༢ སྤྱོད་ལམ། .....................
༣ བསད་ཐབས། ...............
༩ ཐ་མ་སྦྱང་བའི་བཅོས་ཚུལ།
གཉིས་པ། བྱེ་བྲག་གི་བཅོས་ཐབས། ...….……...
༡ ལྷོག་པ།.............................
............................
༢ གག་པ།...................
....................
ལེའུ་དྲུག་པ། ཆམ་རིམས།…........
• • ••• ••• 61
ཁ་ཟས།.....
.............



བབབ•བ•བ•••• 18
.........
............
••• • •
S
.........
..........
••••••••••••••••••••••••••••••••••
ས་བཅད་དང་པོ། རྒྱུ་རྐྱེན། ...........
ས་བཅད་གཉིས་པ། དབྱེ་བ། .........
ས་བཅད་གསུམ་པ། རྟགས། ..……..…....
དང་པོ། གྲེ་ཆམ་གྱི་རྟགས།..............
གཉིས་པ། གློ་ཆམ་གྱི་རྟགས། .........
གསུམ་པ། རིམས་ཆམ་གྱི་རྟགས། .............
བཞི་པ། སྣ་ཆམ་གྱི་རྟགས།......
ས་བཅད་བཞི་པ། བཅོས་ཐབས། ............
དང་པོ། རླུང་ཆམ་གྱི་རྟགས། .....……...
གཉིས་པ། མཁྲིས་ཆམ་གྱི་རྟགས། .................
གསུམ་པ། བད་ཀན་ལས་གྱུར་པའི་རྟགས། .........
བཞི་པ། འདུས་པ་ལས་གྱུར་པའི་རྟགས། .....…..
ལྔ་པ། བཅོས་ཐབས།
༡ རླུང་ཆམ་གྱི་བཅོས་ཐབས།.............
བྷ མཁྲིས་ཆམ་གྱི་བཅོས་ཐབས། .......
༣ བད་ཆམ་གྱི་བཅོས་ཐབས།..............
༩ འདུས་ཆམ་གྱི་བཅོས་ཐབས། ............
ལེའུ་བདུན་པ། གཉན་ནད་ཀླད་གཟེར།..
ས་བཅད་དང་པོ། རྒྱུ་རྐྱེན། ..................
ས་བཅད་གཉིས་པ། རྟགས། ........…....
ས་བཅད་གསུམ་པ། བཅོས་ཐབས། ....
དང་པོ། སྨན། ............
གཉིས་པ། དཔྱད། ........................
གསུམ་པ། ཟས་དང་སྤྱོད་ལམ། ..............
ལེའུ་བརྒྱད་པ། གཉན་ནད་སྟོད་གཟེར།........……...
ས་བཅད་དང་པོ། རྒྱུ་རྐྱེན། ........
• • •
....



........
• • ••••• • •་
• •• • ••• 93
ས་བཅད་གཉིས་པ། རྟགས། ..........
ས་བཅད་གསུམ་པ། བཅོས་ཐབས། .............
དང་པོ། རྫས་ཀྱིས་བསྲུང་བ། .............
གཉིས་པ། སྨན་གྱིས་བཅོས་པ། ..............
གསུམ་པ། སྔགས་ཀྱིས་བཅོས་པ། .....
བཞི་པ། དཔྱད་ཀྱིས་བཅོས་པ།
•.........
ལྔ་པ། ཟས་ཀྱིས་བཅོས་པ།..... •.........
དྲུག་པ། སྤྱོད་ལམ་གྱིས་བཅོས་པ། .............
བདུན་པ། མཇུག་བསྡུ་བ། .....……....
ལེའུ་དགུ་པ། གཉན་རིམས་ཕོ་གླང་། ............
ས་བཅད་དང་པོ། རྒྱུ་རྐྱེན། ..............
ས་བཅད་གཉིས་པ། རྟགས། ......................
ས་བཅད་གསུམ་པ། བཅོས་ཐབས། .....
དང་པོ། སྨན་གྱིས་བཅོས་པ། ................
གཉིས་པ། དཔྱད་ཀྱིས་བཅོས་པ། ..............
གསུམ་པ། ཟས་སྤྱོད་ཀྱིས་བཅོས་པ། ..............
ལེའུ་བཅུ་པ། གཉན་ནད་མེ་དབལ། ......………..
ས་བཅད་དང་པོ། རྒྱུ་རྐྱེན། ..............
ས་བཅད་གཉིས་པ། རྟགས། ............
ས་བཅད་གསུམ་པ། བཅོས་ཐབས།...
དང་པོ། སྔགས་ཀྱིས་བསྲུང་བ། ....
གཉིས་པ། སྨན་གྱིས་བཅོས་པ། ............
༡ ཁོང་ནས་བསལ་བ། ................
༢ ཕྱི་ལ་བྱུག་པ། ...........….
གསུམ་པ། དཔྱད་ཀྱིས་བཅོས་པ། ............
བཞི་པ། ཟས་སྤྱོད་ཀྱིས་བཅོས་པ།
E
• • ••• • 100
• • • • • • • • • • • 100
.............
• • • • • 100
•• • ཟ• 101
•• •• • • •• • •• ••• ••• •• • • • • ••• •• • • • • • • • •• • • • • • • • I
T



，
，
，
，
，
LE U
.......
• •. 103:
............…..
• • • 103
• • • • • • • •བ• 104
............
• • • • • • 105
••••••••••••• •••••• •••••• ••••••••• ••••••• • •• • • • ••
ན
.............
••... 105
• • • • • 105
••• 105
...........
• •• 105
..........
•••བ• 106
• • •..........
• • • • 106
ལེའུ་བཅུ་གཅིག་པ། གཉན་རིམས་རྨེན་བུ། ......
ས་བཅད་དང་པོ། རྒྱུ་རྐྱེན། ....……………..
ས་བཅད་གཉིས་པ། གནས། .....…..….........
ས་བཅད་གསུམ་པ། རྟགས། .....…........
ས་བཅད་བཞི་པ། མི་ནོར་བའི་རྟགས། .....
ས་བཅད་ལྔ་པ། བཅོས་ཐབས།
དང་པོ། སྨན། .............
༡ ཁོང་དུ་བཏང་བ།.............….…..
༢ ཕྱི་ནས་བྱུག་པ། ............................
གཉིས་པ། དཔྱད། ............
༡ སྣུམ་བཅོས་དང་དུགས། ...........
གཏར་བསྲེག
གསུམ་པ། ཟས་སྤྱོད།…......……..
ལེའུ་བཅུ་གཉིས་པ། གཉན་ནད་ཞྭ་ལོག
ས་བཅད་དང་པོ། རྒྱུ་རྐྱེན། .............
ས་བཅད་གཉིས་པ། རྟགས། .........
ས་བཅད་གསུམ་པ། བཅོས་ཐབས། ..
དང་པོ། སྨན། ...
གཉིས་པ། དཔྱད། ...............
༡ སྦྱོང་།................
༢ བྱུག་པ། .................
༣ མེ་བཙའ།…........
གསུམ་པ། ཟས་སྤྱོད།........................
བཞི་པ། བསྲུང་བ། .......
ལེའུ་བཅུ་གསུམ་པ། གཉན་འབྲས། ....
ས་བཅད་དང་པོ། རྒྱུ་རྐྱེན། .....
ས་བཅད་གཉིས་པ། དབྱེ་བ།….…..….
• • •...• •
. 107
............
• • • • 107
• • • • • • • 107
• •• 108
•• 108
• • 108
108
...............
• • • 109
...........…..
•• 109
• • 110
•• 111
• • • 111
•
。。。。
• •
• • •• • 111



• • • 112
• • • 112
...........
...........
• • • • 113
བ
• • • • • • • • • •
113
• • •
113
•... 114
• • • 114
•...• 115
•• • • 117
ས་བཅད་གསུམ་པ། རྟགས། ......
དང་པོ། ཕྱི་འབྲས། ....….....
གཉིས་པ། ཁོང་འབྲས། ................
གསུམ་པ། འཁྲུལ་སོ་བསལ་བ། .............
ས་བཅད་བཞི་པ། བཅོས་ཐབས།
དང་པོ། སྨན། ། •བ•བ...
༡ ཁོང་དུ་བསྟེན་པ།…….........
༢ ཕྱི་ནས་བྱུག་པ། .......
གཉིས་པ། དཔྱད།
༡ ཕྱི་འབྲས།........
༢ ཁོང་འབྲས། .......
གསུམ་པ། ཟས་སྤྱོད།...….........
ལེའུ་བཅུ་བཞི་པ། གཉན་ནད་འཛུམ་བུ་ལྟག་དགྱེ།.............
ས་བཅད་དང་པོ། རྒྱུ་རྐྱེན། ..........
ས་བཅད་གཉིས་པ། རྟགས། .............
ས་བཅད་གསུམ་པ། བསྲུང་ཐབས། ............
ས་བཅད་བཞི་པ། བཅོས་ཐབས།
དང་པོ། སྨན། ............
གཉིས་པ། དཔྱད། .............
གསུམ་པ། ཟས་སྤྱོད།............
ལེའུ་བཅོ་ལྔ་པ། གཉན་ནད་མཁྲིས་པ་རྩར་རྒྱུག...........
ས་བཅད་དང་པོ། རྒྱུ། .........
ས་བཅད་གཉིས་པ། རྐྱེན། ..............
ས་བཅད་གསུམ་པ། རྟགས། .............
དང་པོ། སྤྱི། .........................
གཉིས་པ། བྱེ་བྲག ...........................
ས་བཅད་བཞི་པ། སྲུང་ཐབས། .............
• • • • • 117
• • • • • 117
• • ••• 118
• • • • • 118
.....
.... 119
119
11
• • • 121
•.•••••• •-• ••••••-• ••• • •••• •
• • 121
............
122
• •• 122
..........
123



• •••••••••••••••••••••••• •
• •• •• •• ••L
|
•• • • ••••• • • • •• • • • • • • •• 126
..............
• • • 129
EEEEEEE
。。。。。。
。。。。。。。。。
。。。
。
。。。。
。。。
1
ས་བཅད་ལྔ་པ། བཅོས་ཐབས། ............
དང་པོ། སྤྱི་བཅོས།
༡ སྨན། …..….…....…..
༢ དཔྱད། ...........
༣ ཟས་སྤྱོད།..............
..............
གཉིས་པ། བྱེ་བྲག་གི་བཅོས་ཐབས། ......
• • • 127
༡ མགོར་བབས་པ། .....
.............
• • 127
༢ ཕོ་བར་བབས་པ།.....
•ཟབཟ• • 127
༣ རྒྱུ་མར་བབས་པ།….........
.........
ལེའུ་བཅུ་དྲུག་པ། གཉན་ནད་དོན་སྣོད་སོགས་ལ་བབས་པ། ...…............
ས་བཅད་དང་པོ། འབབ་སའི་རྟགས། ...….......
•• ••• • • • • • 129
ས་བཅད་གཉིས་པ། བཅོས་ཐབས། ............
དང་པོ། སྤྱི་བཅོས། ...............
༡ སྨན། ...........
༢ སྔགས། ..................
......... ••བ•• 131
༣ དཔྱད། .............
•• • • •• 132
གཉིས་པ། བྱེ་བྲག་གི་བཅོས།............
༡ སྲོག་རྩར་བབས་པ། ............
• • • • • • 132
༢ མཆིན་པར་བབས་པ། •.......
• • • • • • 132
༣ མགོ་ལ་བབས་པ།.....
༤ མཁལ་མར་བབས་པ།
༥ སྣོད་དུ་བབས་པ།...........
•བབ་བ....
བཟ... 133
ལེའུ་བཅུ་བདུན་པ། གཉན་ནད་ཁ་མེད། ..........
ས་བཅད་དང་པོ། རྒྱུ་རྐྱེན། ............
ས་བཅད་གཉིས་པ། རྟགས། ...........................
ས་བཅད་གསུམ་པ། བཅོས་ཐབས།.....................
ལེའུ་བཅོ་བརྒྱད་པ། གཉན་ནད་འཁྱམ་པོ། ...
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
，
...... 132
EE
，
E
|་ལས•• • • •...
• ••• 133
•••••••••••••••••••••••••••••• •••T༢༨
• • •བ•• 135
• ••• ••• • • • ••• ••• • •• •••••• • •，136
• •བབབ• 136
138



138
• • • 138
• •......
• • •.. 139
•་
140
..........
•••• 140
• • • •• 140
• • • 140
• • • • • 140
• • • • 141
..........
• • • • • • 141
• • • • • 143
ས་བཅད་དང་པོ། རྒྱུ་རྐྱེན། .........…..
ས་བཅད་གཉིས་པ། རྟགས། ...….
ས་བཅད་གསུམ་པ། བཅོས་ཐབས། ........................
ལེའུ་བཅུ་དགུ་པ། གཉན་ནད་འབར་འབུར།.............
ས་བཅད་དང་པོ། རྒྱུ་རྐྱེན།
ས་བཅད་གཉིས་པ། རྟགས། .........
ས་བཅད་གསུམ་པ། བཅོས་ཐབས། ....
དང་པོ། སྨན། ..............
༡ བྱུག་སྨན།.…..............
༢ ཁོང་སྨན།........
གཉིས་པ། དཔྱད། ...............
གསུམ་པ། ཟས་སྤྱོད.....….
ལེའུ་ཉི་ཤུ་པ། གཉན་ནད་རྣ་རྩ་ཕུས་འདེབས་པ།
ས་བཅད་དང་པོ། རྒྱུ་རྐྱེན།
ས་བཅད་གཉིས་པ། རྟགས། .............….….
ས་བཅད་གསུམ་པ། བཅོས་ཐབས། ...........
དང་པོ། སྨན།
༡ ཁོང་སྨན།.........
༢ བྱུག་སྨན།……............
གཉིས་པ། སྔགས། ..........
གསུམ་པ། དཔྱད། ..................
བཞི་པ། ཟས་སྤྱོད། ........…..
ལེའུ་ཉེར་གཅིག་པ། གཉན་རིམས་ངམ་རུ། .......
ས་བཅད་དང་པོ། རྒྱུ་རྐྱེན། .......
ས་བཅད་གཉིས་པ། དབྱེ་བ།..............
ས་བཅད་གསུམ་པ། རྟགས། ...…..........
དང་པོ། སྤྱི་རྟགས། ..........
• • • • • 143
• • • • ••• 143
...............
..........
• • • • • 144
............
...
.
.....
.....…
1
5
.......... •• • 146
• ••
146
10



• • • 147
• • •
147
..............
་་་་་.....
........
........
.......
........
........
...
1
...
གཉིས་པ། བྱེ་བྲག་གི་རྟགས།........
ས་བཅད་བཞི་པ། བཅོས་ཐབས། ....+........
..............
དང་པོ། དཔྱད། ...........
གཉིས་པ། སྨན། ..............
གསུམ་པ། ཟས། ............
..............
བཞི་པ། སྤྱོད་ལམ། ............
ལེའུ་ཉེར་གཉིས་པ། གཉན་རིམས་གྲུམ་གསར། ......…......
ས་བཅད་དང་པོ། རྒྱུ་རྐྱེན། ...
..............
ས་བཅད་གཉིས་པ། དབྱེ་བ།..............
• • • • 151
ས་བཅད་གསུམ་པ། རྟགས། ............
དང་པོ། སྤྱི། .......................
........................
གཉིས་པ། བྱེ་བྲག ............................
ས་བཅད་བཞི་པ། བཅོས་ཐབས། ..........
དང་པོ། སྤྱི་བཅོས ................................. ..............
གཉིས་པ། བྱེ་བྲག་གི་བཅོས་ཐབས། ......
༡. 151
................
• • • • 151
• • 151
..................
• • • • • • • • • • 153
11



ལེའུ་དང་པོ། བལ་ནད།
བལ་ནད་ཅེས་པ་ནི་བལ་མོ་ཧེ་ལེ་འབར་མ་ཞེས་མ་ཅིག་དཔལ་ལྡན་ལྷ་མོའི་མཚན་གྱི་རྣམ་གྲངས་ཡིན་པས་
དེས་གཏོང་བའི་རིམས་ནད་ལ་བལ་ནད་ཅེས་ནད་བདག་གི་མིང་ནད་ལ་བཏགས་པ་སྟེ། འདིར་བལ་ནད་སྐྱེད་
བྱེད་ཀྱི་རྒྱུ་རྐྱེན་དང་། ནད་གྱུར་གྱི་ངོ་བོ། མིང་གི་རྒྱུ་མཚན། དབྱེ་བའི་རྣམ་གྲངས། ནད་རྟགས་ཀྱི་མངོན་
ཚུལ། འཁྲུལ་མེད་ཀྱི་ངོས་འཛིན། གསོ་ཐབས་ཀྱི་སྨན་དཔྱད་སོགས་གནད་བསྡུས་ཏེ་བཤད་པར་བྱའོ། །
ས་བཅད་དང་པོ། རྒྱུ་རྐྱེན།
རིམས་ཞེས་བྱ་བའི་ནད་འབྱུང་རྒྱུ་རྐྱེན་ནི། ། ལྔ་བརྒྱ་དུས་ཀྱི་ཐ་མར་གྱུར་ཙ་ན། ། མི་
རྣམས་འདོད་པའི་དབང་གིས་ལོག་པར་སྤྱོད། ། སྔགས་པ་རྣམས་ནི་རྡོ་རྗེའི་ནང་དམེ་དར། །
དགེ་འདུན་བཙུན་པ་རྣམས་ནི་སྡེ་འཁྲུག་བྱེད། ། མུ་སྟེགས་བན་བོན་རྣམས་ནི་ཟོར་ཁ་འཕེན། །
སྐྱེ་བོ་རྣམས་ནི་མནའ་འཐབ་ཤན་དམར་བྱེད། ། དེ་དུས་མ་མོ་མཁའ་འགྲོ་ཀུན་འཁྲུགས་ཏེ། །
ནད་ཀྱི་ཁ་རླངས་སྤྲིན་དུ་ཆགས་པ་ལས། ། བལ་ནད་རྒྱུ་གཟེར་གག་ལྷོག་འབྲུམ་ནག་འབྱུང་། །
གཞན་ཡང་དུས་བཞིའི་འབྱུང་བ་དམན་ལྷག་ལོག ། དྲག་ཤུལ་དྲི་དུགས་ཁྲོ་འཇིགས་མྱ་ངན་
འདོད། །ཁ་ཟས་མ་སྙོམས་པ་ཡིས་རིམས་སུ་འགྱུར། །
ཞེས་པ་སྟེ། རིམས་ཞེས་བྱ་བའི་ནད་འདི་འབྱུང་བའི་རྒྱུ་རྐྱེན་ནི་སྤྱིར་བསྟན་པའི་རྣམ་གཞག་རྒྱས་པ་བི་
ཌཱུར་དཀར་པོ་མ་བུ་ལས་བཤད་པ་ལྟར་གྱི་ལྔ་བརྒྱ་བ་ཕྲག་བཅུའི་དུས་ཀྱི་ཐ་མ་ཞེས་རིམ་གྱིས་དམན་པའི་གོ་བ་དེ་
སྨད་ཆར་གྱུར་ཙ་ན་མི་རྣམས་རང་བདེ་འདོད་པའི་དབང་གིས་དམ་པའི་ལམ་ལས་ལོག་པ་བཤད་རྒྱུད་དུ་བཤད་
པ་ལྟར་གྱི་མི་དགེ་བ་བཅུ་སོགས་སྤྱོད་ཅིང་ཁྱད་པར་དུ་བསྟན་པ་ལ་སྤྱིར་མདོ་སྔགས་གཉིས་ལས་སྔགས་གསར་
རྙིང་ལ་ཞུགས་པའི་སྔགས་པ་རྣམས་ནི་རྡོ་རྗེའི་ཐེག་པར་ཞུགས་པའི་དམ་ཚིག་གཅིག་ཡིན་པ་ལ་བླང་དོར་ནོར་
ནས་གཅིག་གིས་གཅིག་ནང་ཁུལ་དུ་སྲོག་གམ་ཐ་ནའང་ལུས་ལ་གནོད་པའི་དམེ་སོགས་དང་། མདོ་ཞུགས་ཀྱི་
དགེ་འདུན་བཙུན་པ་རྣམས་ནི་སོ་ཐར་གྱི་སྡོམ་པ་དང་ཐོས་བསམ་དོན་དུ་མི་གཉེར་བར་རང་རང་གི་ལྟ་གྲུབ་
སོགས་ཕྱོགས་སྡེ་དང་ཕྲན་ཚེགས་ཁམས་ཚན་སོགས་ཆུང་ངུ་ཡང་ བདག་ ཏུ་བཟུང་ནས་འཁྲུག་པར་བྱེད།



འཕགས་ཡུལ་དུ་མུ་སྟེགས་པ་དང་བོད་དུ་ཆ་མཐུན་རྟོགས་ལྡན་དང་མཆོད་གནས་སྡེ་གཉིས་ཀྱི་བརྗེ་དང་བོན་པོ་
སོགས་ཀྱང་མངོན་སྤྱོད་འདོད་པ་རྣམས་ནི་བསྟན་ལ་གནོད་ཅིང་ཞིང་བཅུར་མ་ལྟོས་པར་རང་སྣང་ཕྲ་མོར་དྲག་
པོའི་ལས་བསྐུལ་པའི་ཟོར་ཁ་འཕེན། སྐྱེ་བོ་རྣམས་ནི་དཀོན་མཆོག་དང་ལྷ་འདྲེ་དཔང་བཙུགས་ཀྱི་མནའ་བོར་
ནས་ཟ། གནས་ཁྱད་པར་ཅན་དང་ལྷ་འདྲེ་ཀླུ་གཉན་གནས་སར་དཀར་དམར་གྱི་ཐབ་གཞོབ་དང་བཤན་དམར་
ཞེས་སྲོག་གཅོད་ཤ་ཁྲག་འབགས་བཙོག་གི་ལས་བྱེད་པ་དར་བ་དེའི་དུས་སྲིད་པ་སྐྱེ་འཇིག་ལ་དབང་བའི་མ་མོ་
དང་རྫུ་འཕྲུལ་གྱིས་ནམ་མཁའ་ལ་འགྲོ་བ་ཀུན་འཁྲུགས་ཏེ་རིམས་གཙོར་གྱུར་ཀྱི་ནད་ཀྱི་ཁ་རླངས་མདོག་སེར་པོ་
དམར་པོ་ནག་པོ་རྣམས་བཏང་བས་སྤྲིན་པ་ལྟར་དུ་ཆགས་པ་ལས་བསོད་ནམས་དམན་པའི་འགྲོ་བ་ལ་ཕོག་སྟེ་
སེར་པོ་ལས་བལ་ནད་དང་ཆམ་པ། དམར་པོ་ལས་རྒྱུ་གཟེར། ནག་པོ་ལས་གག་ལྷོག་དང་འབྲུམ་ནག་སོགས་
དུས་སྙིགས་མ་ལ་མིང་གྲངས་ཀྱི་མི་ལང་བ་འབྱུང་། རིམས་ཀྱི་རྒྱུ་རྐྱེན་དེ་ལས་གཞན་པ་ཡང་དབྱར་དགུན་སྟོན་
དཔྱིད་དེ་ནམ་ཟླ་དུས་བཞིའི་འབྱུང་བའི་ཁམས་དམན་ལྷག་ལོག་པ་དང་། སྤྱོད་ལམ་དྲག་ཤུལ་བྱས་པ་དང་ནད་
པའི་ནད་དྲི་ཕོག་པ་དང་འབྱུང་པོའི་དུགས་ཀྱི་གཟེར་འཕོག་པ་དང་། ཞེ་སྡང་དྲག་པོ་སྐྱེས་ཏེ་ཁྲོ་ཞིང་འཁྲུགས་པ་
དང༌། གཏི་མུག་ཅན་སེམས་ཞུམ་པའི་དབང་གིས་འཇིགས་སྐྲག་དང་། ཡིད་གཅུགས་པ་དང་བྲལ་བ་སོགས་ཀྱི་
མྱ་ངན་གྱིས་གདུང་བ་དང་། ཡུལ་ལ་ལྷག་པར་ཆགས་པའི་འདོད་ཆགས་ཏེ་དུག་གསུམ་གྱི་དབང་དུ་ལྷག་པར་
གྱུར་བ་དང་ཁ་ཟས་བསིལ་དྲོད་འགྲངས་ལྟོགས་སོགས་མ་སྙོམས་ཤིང་ལུས་ཁམས་དང་མི་མཐུན་པ་བསྟེན་པའི་
དབང་གིས་ནང་གི་འབྱུང་བ་འཁྲུགས་ཏེ་རིམས་སུ་འགྱུར་རོ། །
ས་བཅད་གཉིས་པ། ངོ་བོ།
རྒྱུ་རྐྱེན་དེ་ཡིས་མཁྲིས་པའི་མེ་དྲོད་བསླང་། །
ཞེས་པ་སྟེ། གོང་དུ་བསྟན་པའི་རྒྱུ་རྐྱེན་དེ་ཡིས་ལུས་ཀྱི་མཁྲིས་པའི་མེ་དྲོད་བསླང་ཞེས་ཆེར་བསྐྱེད་པ་ནི་
རིམས་ཀྱི་ངོ་བོ་ཡིན་ཏེ་དཔེར་ན་མེ་དང་རླུང་གི་རྒྱུ་རྐྱེན་གྱིས་ཤིང་ལ་ཡོད་པའི་མེ་ཁམས་ཆེར་བསླང་ཞིང་བསྐྱེད་
ནས་མེ་འབར་བ་ལྟ་བུའོ། །
ས་བཅད་གསུམ་པ། མིང་གི་རྒྱུ་མཚན།
རྡུལ་ལ་བབས་ནས་བད་ཀན་མཁྲིས་པ་རླུང་། ། འཇུག་སྒོ་དྲུག་ཏུ་རིམ་པས་འཇུག་པ་



འམ། ། དྲིས་ཕོག་ཡམས་སུ་རིམས་ཀྱིས་འགོས་པའི་ཕྱིར། ། རིམས་ཞེས་བྱ་བའི་རྒྱུ་མཚན་མིང་དུ་
བཏགས། །
ཞེས་པ་སྟེ། དེ་ཡང་ལུས་ལ་འབབ་དུས་ཐོག་མར་སྐྱེ་ལ་གནས་པའི་རྡུལ་ལ་བབས་དེ་ནས་བད་ཀན་མཁྲིས་
པ་རླུང་གསུམ་ལ་རིམ་པས་འབབ་ཅིང་ཐོག་མར་ནི་མིག་རྣ་བ་སྣ་ཁ་ཆུ་སོ་བཤང་ལམ་སྟེ་སྤྱི་དང་། ཕལ་ཆེར་སྣ་ཁོ་
ན་ནས་ཞུགས་པ་ནང་གི་འཇུག་སྒོ་ཤ་ལྤགས་རྩ་རུས་དོན་སྣོད་དྲུག་ཏུ་རིམ་པས་འཇུག་པའམ་ནད་དེའི་དྲི་མ་
དངོས་སམ་ནད་ཡོད་ས་ནས་དུ་བ་རླུང་སོགས་དྲིས་ཕོག་ན་ཡམས་ཐབས་སུ་རིམ་གྱིས་གཅིག་ནས་གཅིག་ལ་འགོས་
པའི་ཕྱིར་ན་རིམས་ཞེས་བྱ་བའི་རྒྱུ་མཚན་དང་འབྲེལ་བའི་མིང་དུ་བཏགས་པ་ཡིན་ནོ། །
ས་བཅད་བཞི་པ། དབྱེ་བ།
བལནད་དབྱེ་བ་རྣམ་པ་གསུམ་ཡིན་ཏེ། ། བབས་ས་གནས་དང་སྦྱར་ཏེ་དབྱེ་བ་དང་། །
རིམ་པ་དུས་དང་སྦྱར་ཏེ་དབྱེ་བ་དང་། ། ནད་གཞི་རིགས་དང་སྦྱར་ཏེ་དབྱེ་བ་གསུམ། ། དེ་ལ་
རླུང་མཁྲིས་བད་ཀན་འདུས་པ་དང་། ། གཉན་རིམས་ཞེས་བྱ་རྣམ་པ་ལྔ་རུ་བཤད། ། འདར་བུ་
ཡེར་བུ་རླུང་གི་རིམས་ཡིན་ཏེ། ། ལེབ་རྒན་ཀླད་གཟེར་ཞེས་བྱ་མཁྲིས་པའི་རིམས། ། རྨོངས་བུ་
ལྐུགས་པ་བད་ཀན་རིམས་སུ་བཤད། ། འདུས་རིམས་དབྱེ་བ་རྒྱུན་རིམས་རྟག་པའི་རིམས། །
ཉིན་གཅིག་ཉིན་གསུམ་ཉིན་བཞི་རྣམ་པ་ལྔ། ། མཁྲིས་པ་རྩར་རྒྱུག་རིམས་དང་ཀླད་གཟེར་
དང་། ། རིམས་སྨྱོན་ཏྲེ་ཏྲེ་ཧོས་སུ་བཏགས་པ་གསུམ། ། དོན་མཐུན་གཉན་རིམས་མིང་གི་རྣམ་
གྲངས་ཡིན། ། །
ཞེས་པ་སྟེ། བལ་ནད་འདི་ལ་དབྱེ་བ་རྣམ་པ་གསུམ་ཡོད་པ་ཡིན་ཏེ། དེ་ཡང་བབས་སའི་གནས་དང་
སྦྱར་ཏེ་དབྱེ་བ་དང་། རིམ་པའི་དུས་དང་སྦྱར་ཏེ་དབྱེ་བ་དང་། ནད་གཞི་གང་ཡིན་གྱི་རིགས་དང་སྦྱར་ཏེ་དབྱེ་
བ་དང་གསུམ་ལས་དེ་ལ་ཡང་འབབ་ས་དང་རིམ་པ་དུས་གཉིས་རྟགས་ཀྱི་སྐབས་སུ་བཤད་ཅིང་ནད་གཞི་རླུང་
དང་མཁྲིས་པ་དང་བད་ཀན་དང་འདུས་པ་དང་གཉན་གྱི་རིམས་ཞེས་བྱ་སྟེ་རྣམ་པ་ལྔ་རུ་བཤད་པ་ལས། འདར་
བུདང་ཡེར་བུ་གཉིས་རླུང་གི་རིམས་ཡིན་ལ། ལེབ་རྒན་དང་ཀླད་གཟེར་ཞེས་བྱ་བ་མཁྲིས་པའི་རིམས་དང་།
རྨོངས་བུ་དང་ལྐུགས་པ་བད་ཀན་གྱི་རིམས་སུ་བཤད་པ་དང་། འདུས་པའི་རིམས་ལ་དབྱེ་བ་རྒྱུན་གྱི་རིམས་དང་
རྟག་པའི་རིམས་དང་ཉིན་གཅིག་པ་དང་ཉིན་གསུམ་པ་དང་ཉིན་བཞི་བ་སྟེ་རྣམ་པ་ལྔ། མཁྲིས་པ་རྩར་རྒྱུག་པའི་
རིམས་དང་ཀླད་གཟེར་དང་རིམས་སྨྱོན་པ་ཏྲེ་ཏྲེ་ཧོས་སུ་བཏགས་པ་དང་གསུམ་པོ་དེ་ནི་དོན་དང་མཐུན་པར་



གཉན་རིམས་ཡིན་ཡང་མིང་གི་རྣམ་གྲངས་སུ་བཏགས་པ་ཡིན་ནོ། །
ས་བཅད་ལྔ་པ། རྟགས།
དང་པོ། སྤྱི་རྟགས།
སྤྱི་ལ་མ་སྨིན་རྒྱས་དང་སྟོངས་པ་གསུམ། །
ཞེས་པ་སྟེ། སྤྱི་ལའང་མ་སྨིན་པའི་རྟགས་དང་། རྒྱས་པའི་རྟགས། སྟོངས་པའི་རྟགས་དང་གསུམ་ཡོད་
པའོ། ། །
༡ མ་སྨིན་པའི་རིམས།
དང་པོ་མ་སྨིན་རིམས་ཀྱི་མངོན་ཚུལ་ནི། ། ཕྲུམ་སེར་ཡུན་རིང་མགོ་རྐང་ཚིགས་གཞི་ན། །
ལུས་ལྕི་སྒྱིད་སྐྱུར་རྨི་ལམ་ཟ་ཟི་མང་། ། གཡལ་མང་རྣ་བ་འཐིབས་ལ་ཤེས་པ་མྱོས། ། ཉི་མ་སྙེག་
ཅིང་ཁྱད་པར་སྲོད་ལ་ན། ། ཁ་ཁ་མགོ་བོ་ན་ཞིང་དང་ག་འགག ། རྩ་རྒྱུད་ཕྲ་མགྱོགས་གཡོ་ཞིང་
ཆུ་མདོག་རྙོག །
ཞེས་པ་སྟེ། དང་པོ་མ་སྨིན་པའི་རིམས་ཀྱི་མངོན་ཚུལ་ནི་ཕྲུམ་སེར་ཏེ་གྲང་ཤུམ་ཡུན་རིང་ལ་མགོ་དང་
རྐང་ལག་གི་ཚིགས་གཞི་ན་བ་དང་ལུས་བྱིངས་ལྕི་ལ་སྒྱིད་སྐྱུར་ཏེ་བྱ་བ་མི་འདོད་ཅིང་རྨི་ལམ་ཟ་ཟི་མང་བ་དང་
གཡལ་མང་ཞིང་རྣ་བ་ཡང་འཐིབས་ལ་ཤེས་པ་སྨྱོས་ཏེ་གང་ཡང་མི་རྟོགས་པ་དང་ཉི་མ་འདོད་ནས་སྙེག་ཅིང་ཁྱད་
པར་དུ་སྲོད་དུས་སུ་ན་བ་དང་ཁ་ཁ་ལ་མགོ་བོ་ན་ཞིང་ཟས་ཀྱི་དང་ག་འགགས་པ་དང་། རྩ་རྒྱུད་ནི་ཕྲལ་མགྱོགས་
པ་དེ་ཡང་སྐད་ཅིག་ལ་གཡོ་ཞིང་ཆུ་མདོག་རྙོགས་མ་ཅན་འོང་ངོ༌། །
༢ རྒྱས་པའི་རིམས། །
བར་དུ་རིམས་རྒྱས་ལུས་ལྕི་རྡུལ་དྲི་མནམ། ། མིག་མདངས་དམར་སེར་ལྕེ་མཆུ་སོ་དྲེག་
ཆགས། ། མགོ་ན་སྐོམ་དད་ཆེ་ལ་ཤེས་པ་གཡུང་། ། ཆུ་དམར་དྲི་མ་དུགས་ལ་ཀུ་ཡ་མཐུག ། རྩ་
རྒྱུད་ཕྲ་ལ་གྲིམས་ཤིང་མྱུར་དུ་འཕར། །
ཞེས་པ་སྟེ། བར་དུ་རིམས་རྒྱས་ན་ལུས་ལྕི་ལ་རྡུལ་གྱི་དྲི་མ་མནམ་པ་དང་མིག་གི་མདངས་དམར་སེར་ལ་



ལྕེ་མཆུ་དང་སོ་ལ་དྲེག་པ་ཆགས་པ། མགོ་ན་ཞིང་ཁ་སྐོམ་དད་ཆེ་ལ་ཤེས་པ་ཉོག་པའམ་གཏང་ཞན་པ་སྟེ་གཡུང་
བ་དང་། དྲི་ཆུ་མདོག་དམར་ལ་དྲི་མ་དུགས་ལ་ཀུ་ཡ་མཐུག་པ་དང་། རྩ་རྒྱུད་རྣམས་ཕྲ་ལ་གྲིམས་ཤིང་མྱུར་དུ་
འཕར་བ་འོང་ངོ༌། །
༣ སྟོངས་པའི་རིམས།
ཐ་མར་ཞུ་འཁྱགས་མཚམས་སླེབ་སྟོངས་པའི་རྟགས། ། དཔྱི་དང་རྐེད་པ་རུས་རྐང་ཁྱད་
པར་ན། ། ལུས་རྔུལ་གཉིད་ཆུང་མགོ་འཐོམ་རྣ་བ་འུར། ། ལྕེ་ནི་དམར་རྩུབ་སྐམ་ལ་སྟོང་སྐྱུགས་
བྱེད། ་ ། སྨྲ་འཆལ་སྐབས་སུ་འདར་ཞིང་ཕྱི་དྲོད་ཆེ། །
ཞེས་པ་སྟེ། ཐ་མར་ཞུ་འཁྱགས་ཀྱི་མཚམས་ལ་སླེབས་ནས་སྟོངས་པའི་རྟགས་སུ་དཔྱི་མགོ་དང་རྐེད་པ་
དང་རུས་རྐང་རྣམས་ཁྱད་པར་དུ་ན་ཞིང་། ལུས་རྡུལ་ལ་གཉིད་ཆུང་ཞིང་མགོ་བོ་འཐོམ་ལ་རྣ་བ་འུར་བ་དང་ལྕེ་
ནི་མདོག་དམར་ལ་རྩུབ་ཅིང་སྐམ་ལ་སྟོང་སྐྱུགས་བྱེད་པ་དང་གཏམ་གྱི་སྨྲ་བ་འཆལ་ལ་སྐབས་སུ་འདར་ཞིང་ཕྱིའི་
ཤ་དྲོད་ཆེའོ། །
གཉིས་པ། བྱེ་བྲག་གི་རྟགས། །
༡ བབས་ས་གནས་ཀྱི་སྒོ་ནས་བརྟག་པ།
དང་པོ་བབས་ས་གནས་ཀྱིས་བརྟག་པ་ནི། ། ཐོག་མར་སྐྱི་དང་བ་སྤུར་འབབ་པ་སྟེ། །ཤེད་
ཆུངསྐྱིད་སྐྱུར་ལུས་བརྩེ་བ་སྤུ་ལྡང་། ། དེ་ནས་ལྤགས་ལ་བབས་ཏེ་ཕྲུམ་སེར་ཁྱེར། ། མགོ་རྐང་
ཚིགས་གཞི་ན་ཞིང་ཉི་མ་སྙེག ། དེ་ནས་རྩ་ལ་བབས་ཏེ་རྩ་ཚད་སྐྱེ། །རྩ་འཁྱུག་ཤེས་པ་བྱིང་ལ་
སྐོམ་དད་ཆེ། ། ཁ་ཁ་ཆུ་མདོག་དམར་ལ་རྙོག་པ་འོ། ། དེ་ནས་ཤ་ལ་བབས་ཏེ་མགོ་བོ་འཐོམ། །
ལུས་ལྕི་ཤ་ཚ་བསིལ་འདོད་ཤེས་པ་ཉོག ། དེ་ནས་སྣོད་དུ་བབས་ཏེ་དང་ག་འགག ། དྲི་མ་འཁྲུ་
སྐམ་ལྕེ་ལ་བད་ཀན་ཆགས། ། དེ་ནས་དོན་ལ་བབས་ཏེ་རྩ་ཆུ་ཚ། ། ལྕེ་སྐམ་ཟ་ཟི་སྨྲ་ལ་སྐོམ་དད་
ཆེ། ། དེ་ནས་གཞུག་ཏུ་རུས་ལ་བབས་པའི་རྟགས། ། སྣ་བུག་ཁ་ལྕེ་སྐམ་ལ་སོ་དྲེག་ཆགས། །རྩ་
སྟོངས་རྣ་བ་འོན་ལ་ཤེས་པ་ཉོག །
ཅེས་པ་སྟེ། དང་པོ་བབས་ས་གནས་ཀྱི་སྒོ་ནས་བརྟག་པ་ནི་ཐོག་མར་སྐྱི་དང་བ་སྤུར་འབབ་པ་ཡིན་ཏེ་
ཤེད་ཆུང་ལ་བྱ་བ་བྱེད་སྙིང་མི་འདོད་པར་སྒྱིད་པ་སྐྱུར་ཞིང་ལུས་བརྩེ་ལ་བ་སྤུ་རྣམས་ལྡང་བ་དང་དེ་ནས་པགས་པ་
2 ir



ལ་བབས་ཏེ་ཕྲུམ་སེར་ཏེ་གྲང་ཤུམ་གྱིས་ཁྱེར་ཞིང་མགོ་དང་ཡན་ལག་གི་རྐང་དང་ཚིགས་གཞི་ན་ཞིང་ཉི་མ་ལ་
དགའ་བས་སྙེག་པ་སྟེ་བསྲོ་འདོད་དོ། ། དེ་ནས་རྩ་ལ་བབས་ཏེ་རྩ་ཚད་སྐྱེས་པས་རྩ་འཁྲུག་ཅིང་ཤེས་པ་བྱིང་ལ་
ཁ་སྐོམ་དད་ཆེ་བ་དང་ཁ་ཁ་ཞིང་ཆུ་མདོག་དམར་ལ་རྙོག་པའོ། ། དེ་ནས་ཤ་ལ་བབས་ཏེ་མགོ་བོ་འཐོམ་པ་དང་
ལུས་ལྕི་ཞིང་ཤ་དྲོད་ཚ་ལ་བསིལ་བ་འདོད་ཅིང་ཤེས་པ་ཉོག་གོ ། དེ་ནས་སྣོད་དུ་བབས་ཏེ་ཟས་ཀྱི་དང་ག་
འགག་ཅིང་དྲི་མ་འཁྲུ་བའམ་ཡང་ན་སྐམ་ཞིང་ལྕེ་ལ་བད་ཀན་ཆགས། དེ་ནས་དོན་ལྔ་ལ་བབས་ཏེ་རྩ་དང་ཆུ་
གཉིས་ལ་ཚ་བ་སྐྱེ་ཞིང་ལྕེ་སྐམ་ལ་ཟ་ཟིའི་གཏམ་སྨྲ་ལ་ཁ་སྐོམ་དད་ཆེའོ། ། དེ་ནས་གཞུག་ཏུ་རུས་ལ་བབས་པའི་
རྟགས་སུ་སྣ་བུག་དང་ཁ་དང་ལྕེ་སྐམ་ལ་སོ་དྲེག་ཆགས་པ་དང་རྩ་སྟོངས་ཤིང་རྣ་བ་འོན་ལ་ཤེས་པ་ཉོག་པ་རྣམས་
འབྱུང་ངོ༌། །
༢ རིམ་པ་དུས་ཀྱི་སྒོ་ནས་བརྟག་པ།
(༡)བད་ཀན་གྱི་དུས། །
རིམ་པ་དུས་ཀྱི་སྒོ་ནས་བརྟག་པ་ནི། ། དང་པོ་ཞག་གསུམ་བད་ཀན་དུས་ཡིན་ཏེ། ། ཚ་བ་
མགོ་ལ་བབས་པས་མགོ་བོ་ན། .། ཞྭ་དང་ཚིགས་གཞི་ན་ཞིང་ཐུམ་སེར་ཁྱེར། ། གཡལ་མང་སྐྱིད་
སྒྱུར་སྐྱུག་ཅིང་ཉི་མ་སྙེག ། ཚ་བ་མ་སྨིན་དྭངས་སྙིགས་དབྱེ་བའི་དུས། ། །
ཞེས་པ་སྟེ། རིམ་པ་དུས་ཀྱི་སྒོ་ནས་བརྟག་པར་བྱ་བ་ནི། དང་པོ་ཞག་གསུམ་ཚ་གྲང་འདྲེས་པ་བད་ཀན་
དང་རླུང་གི་དུས་ཡིན་ཏེ། ཚ་བ་མགོ་ལ་བབས་པས་མགོ་བོ་ན་ཞིང་ཡན་ལག་གི་ཧྭ་དང་ཚིགས་གཞི་ན་ཞིང་ཕྲུམ་
སེར་ཏེ་གྲང་ཤུམ་གྱིས་ཁྱེར་བ་དང་གཡལ་མང་ཞིང་སྐྱིད་པ་སྐྱུར་བ་སྟེ་བྱ་བ་དང་ཟས་ཟ་མི་འདོད་ལ་ཟོས་ཀྱང་སྐྱུག་
པར་བྱེད་ཅིང་ཉི་མ་ལ་དགའ་བས་སྙེག་སྟེ་ཚ་བ་མ་སྨིན་བར་ཚ་བ་དང་བད་རླུང་ཚ་གྲང་འདྲེས་པ་དང་དྭངས་
སྙིགས་དབྱེ་བའི་དུས་ཡིན་ནོ། །
(3) མཁྲིས་པའི་དུས།།
དེ་ནས་ཞག་གསུམ་མཁྲིས་པའི་དུས་ཡིན་ཏེ། ། ཚ་བ་དབང་པོའི་སྒོར་བབས་ཁ་ཁ་ལ། ། ལྕེ་
ལ་བད་ཚེ་སོ་མཆུ་དྲེག་པ་ཆགས། ། སྣ་སྐམ་རྣ་བ་མི་གསང་མིག་རྣག་ཆེ། ། ཆུ་དམར་རྩ་གྲིམས་ཆུ་
ལྟར་སྐེམ་པའི་དུས། །
ཞེས་པ་སྟེ། དེ་ནས་ཞག་གསུམ་ནི་མཁྲིས་པའི་དུས་ཡིན་ཏེ་མཁྲིས་ཚད་ཆུ་དྲོན་ལྟར་གནས་པས་ཚ་བ་
དབང་པོ་རྣམས་ཀྱི་སྒོར་བབས་པས་ཁ་ཁ་ལ་ལྕེ་ལ་བད་ཀན་ཆེ་ཞིང་སོ་དང་མཆུ་ལ་དྲེག་པ་ཆགས་པ་དང་སྣ་སྐམ་
ཞིང་རྣ་བ་མི་གསང་བ་སྟེ་སྨྲ་བ་མི་ཚོར་ཞིང་མིག་རྣག་ཆེ་བ་སྟེ་མིག་སྐྱག་ཆེ་བ་དང་། དྲི་ཆུ་དམར་ལ་རྩ་གྲིམས་ཤིང་



ཆུ་ལྟར་ཆས་བྲིད་ཅིང་སྐེམ་པའི་དུས་ཡིན་ནོ།
（3) ཁྲག་གི་དུས།
དེ་ནས་ཞག་གསུམ་ཁྲག་དུས་ཁྲག་ལ་བབས། ། རྩ་དང་ཆུ་ཡི་ཚ་བ་གོང་བས་ཆེ། ། ལྕེ་སྐམ་
སྐོམ་དད་ཆེ་ལ་རྡུལ་དྲི་མནམ། ། ལུས་ལྕི་ཚ་བ་དགྲ་ལྟར་བསད་པའི་དུས། །
ཞེས་པ་སྟེ། དེ་ནས་ཞག་གསུམ་ནི་ཁྲག་གི་དུས་ཡིན་ཏེ་ཁྲག་ལ་བབས་ནས་ཚད་པ་རྐྱང་བར་སོང་བས་རྩ་
དང་ཆུའི་ཚ་བ་རྣམས་གོང་བས་ཀྱང་ཆེ་བས་ལྕེ་སྐམ་ཞིང་ཁ་སྐོམ་དད་ཆེ་ལ་རྡུལ་གྱི་དྲི་མ་མནམས་ཞིང་ལུས་ལྕི་བ་
འབྱུང་བས་ཚ་བ་དགྲ་ལྟར་དུ་བསད་པའི་དུས་ཡིན་ནོ། །
（༤) རླུང་ཁྲག་འཐབ་པའི་དུས། །
དེ་ནས་ཞག་གསུམ་རླུང་ཁྲག་འཐབ་པའི་དུས། ། ཚད་པ་དོན་ལ་བབས་པས་བླ་འཆོལ་
སྨྲ། ། དྲན་པ་མི་གསལ་ཚབས་ཆེ་སྲོག་རྩར་འཆོར། ། ཤེད་ཆུང་རྩ་བྱིང་ངོ་ནག་ལྕེ་སྐམ་རྩུབ། །
ཡང་ན་སྨྱོ་འབྲོས་གཉེན་ལྟར་བསྟེན་དུས་ཡིན། །
ཞེས་པ་སྟེ། དེ་ནས་ཞག་གསུམ་དོན་ལ་རླུང་ཁྲག་འཐབ་པའི་དུས་ཡིན་ཏེ་ཚད་པ་དོན་ལ་བབས་པའི་
རྟགས་བླ་འཆོལ་སྨྲ་བ་དང་དྲན་པ་མི་གསལ་ཞིང་ཚབས་ཆེ་ན་སྲོག་རྩར་འཆོར་ཏེ་ཤེད་ཆུང་ལ་རྩ་བྱིང་བ་དང་ངོ་
ནག་ཅིང་ལྕེ་སྐམ་ལ་རྩུབ་པ་དང་། ཡང་ན་སྨྱོ་བའམ་སྨན་ཚ་དྲགས་ན་རྫོང་ལ་བྲོས་པ་སོགས་འབྱུང་བས་ཏེ་ནད་
ཀྱི་རིམ་པ་ལ་ལྟོས་པའི་སྤྱོད་ཚུལ་དེ་ལྟར་བསིལ་འཇམ་གྱིས་གཉེན་ལྟར་བསྟེན་དུས་ཡིན་ནོ། །
（༥)རི་ཐང་མཚམས་ཀྱི་དུས། །
དེ་ནས་ཞག་གསུམ་རི་ཐང་མཚམས་ཀྱི་དུས། ། རུས་ལ་བབས་པས་དཔྱི་རྐེད་རུས་རྐང་
ན། ། ཤེད་ཆུང་གདོང་སྐྱ་མགོ་འཐོམ་རྣ་བ་འུར། ། གཉིད་ཆུང་ལུས་རྡུལ་བུ་ལྟར་གསོ་དུས་
ཡིན། །
ཞེས་པ་སྟེ། དེ་ནས་ཞག་གསུམ་ནི་རི་ཐང་གི་མཚམས་ཀྱི་དུས་ཏེ་རུས་པ་ལ་བབས་པས་དཔྱི་རྐེད་དང་
རུས་རྐང་རྣམས་ན་ལ་ཤེད་ཆུང་ཞིང་གདོང་སྐྱ་ལ་མགོ་བོ་འཐོམ་པ་དང་རྣ་བ་འུར་ལ་གཉིད་ཆུང་ཞིང་ལུས་རྡུལ་
འབྱུང་ལ་རླུང་ཤས་ཆེ་བས་རླུང་སྣ་གླན་པའི་བུ་ལྟར་གསོ་བའི་དུས་ཡིན་ནོ། །
༣ ནད་གཞིའི་རིགས་ཀྱི་སྒོ་ནས་བརྟག་པ།
（༡)རླུང་རིམས།
ཀ སྤྱིའི་རྟགས་
དང་པོ་རླུང་རིམས་བརླ་དང་རྐེད་པ་ན། ། མགོ་ལུས་ཡན་ལག་ལུས་ཀུན་བརྡུངས་སྙམ་



བྱེད། ། གཡལ་མང་མགོ་འཁོར་རྣ་བ་སྒྲ་དང་བཅས། ། གཉིད་ཡེར་མུར་འགྲམ་མགོ་བོ་ཟུག་ཅིང་
གཟེར། ། སྤུ་ལྡང་པགས་པ་བརྩེ་ལ་རྡུལ་མི་འབྱུང་། ། རྐང་ལག་མགོ་བོ་འདར་ཞིང་བླ་འཆོལ་
སྨྲ། ། ཁ་ཟས་མི་འཇུ་བཤང་གཅི་སྲི་བ་ཡིན། ། །
ཞེས་པ་སྟེ། དང་པོ་རླུང་གི་རིམས་ནི་བརླ་དང་རྐེད་པ་ན་ཞིང་མགོ་ལུས་དང་ཡན་ལག་མ་ལུས་པ་ཀུན་ཏུ་
བརྡུངས་པ་སྙམ་བྱེད་ཅིང་གཡལ་མང་ཞིང་མགོ་འཁོར་ལ་རྣ་བ་ནས་སྒྲ་དང་བཅས་ཏེ་གཉིད་ཡེར་ལ་མུར་འགྲམ་
དང་མགོ་བོ་ཟུག་ཅིང་གཟེར་བ་དང་། ལུས་ཀྱི་བ་སྤུ་ལྡང་ཞིང་པགས་པ་བརྩེ་ལ་རྡུལ་མི་འབྱུང་བ་དང་རྐང་ལག་
དང་མགོ་བོ་འདར་ཞིང་བླ་འཆོལ་སྨྲ་བ་དང་ཁ་ཟས་མི་འཇུ་ཞིང་བཤང་གཅི་སྲི་བ་སྟེ་ཡང་ཡང་མི་འབྱུང་བར་ཐོན་
དཀའ་བ་ཡིན་ནོ། །
ཁ ཁྱད་པར་གྱི་རྟགས།
ཁྱད་པར་འདར་བུ་ཕྲུམ་སེར་ཡུན་རིང་འདར། །ཡེར་བུ་གཉིད་མེད་གཡོ་ཞིང་འབྲོས་ཚུལ་
སྟོན། ། །
ཞེས་པ་སྟེ། ཁྱད་པར་འདར་བུ་ཕྲུམ་སེར་ཏེ་གྲང་ཤུམ་བྱེད་ཅིང་ཡུན་རིང་དུ་འདར་བ་དང་། ཡེར་བུ་ལ་
ཉིན་མཚན་གཉིད་མེད་ཅིང་རྩ་རྒྱུད་གཡོ་ཞིང་འབྲོས་ཚུལ་སྟོན་པ་ནི་ཞེད་སྣང་གིས་འབྲོས་པའི་ཚུལ་སྟོན་ནོ། །
ག བྱེ་བྲག་གི་རྟགས།
རླུངརིམས་བབས་ས་རུས་ཡིན་རུས་ཀུན་ན། ། རྒྱས་ས་དོན་ཡིན་ལྕེ་སྐམ་ཟ་ཟི་མང་། ། ཐ་
མར་སྲོག་རྩར་ལམ་དོན་སྨྱོ་འབྲོས་བྱེད། །
ཅེས་པ་སྟེ། རླུང་རིམས་གང་ཡང་བབས་ས་རུས་པ་ཡིན་པས་རུས་ཀུན་ན་ཞིང་། བར་དུ་རྒྱས་ས་དོན་ལྔ་
ཡིན་ལ་ལྕེ་སྐམ་ཞིང་ཟ་ཟི་མང་བ་དང་། ཐ་མར་སྲོག་རྩར་ལམ་དོན་པས་སྨྱོ་བའམ་འབྲོས་ཚུལ་སྟོན་པའོ། །
（༢） མཁྲིས་རིམས་ཀྱི་རྟགས།
ཀ སྤྱིའི་རྟགས། །
མཁྲིས་རིམས་བསིལ་འདོད་མགོ་ན་ཁ་ཁ་ཞིང་། ། ལུས་ཚ་འཁྲུ་ཞིང་བཤང་གཅི་ལྤགས་མིག་
སེར། ། རྔུལ་དབྱུང་དྲི་མནམ་མྱོས་ཤིང་སྐོམ་དད་ཆེ། །ལུད་པ་ཁྲག་བཅས་ཁ་ལ་ཐོར་བ་
འོང་། །
ཞེས་པ་སྟེ། དེ་ཡང་མཁྲིས་རིམས་ནི་བསིལ་བ་འདོད་ཅིང་མགོ་ན་ལ་ཁ་ཁ་ཞིང་ལུས་ཚ་ལ་འཁྲུ་ཞིང་
བཤང་བ་དང་གཅིན་དང་པགས་པ་དང་མིག་རྣམས་སེར་བ་དང་རྡུལ་འབྱུང་ཞིང་དྲི་མ་མནམ་ལ་རིག་པ་བཟི་བ་
ལྟར་མྱོས་ཤིང་ཁ་སྐོམ་དད་ཆེ་བ་དང་ལུད་པ་ཁྲག་དང་བཅས་པ་འབྱུང་ཞིང་ཁ་ལ་ཐོར་བ་འོང་བ་ཡིན་ནོ། །



ཁ ཁྱད་པར་གྱི་རྟགས།
ཁྱད་པར་ལེ་བརྒན་སྟོད་གཟེར་ལུད་པ་དམར། ། སྣ་ཁྲག་འཛག་ཅིང་ཚད་རྟགས་ཆེ་བ་
ཡིན། ། ཀླད་གཟེར་ཚ་བ་རྒྱས་ལ་མགོ་ཟུག་ཆེ། ། མུར་འགྲམ་ལྟག་རྩ་འཁྱུག་ཅིང་མཚོགས་མ་
ཞེས་པ་སྟེ། ཁྱད་པར་ལེབ་རྒན་ནི་ཁྲག་རྒྱས་པས་རོ་སྟོད་གཟེར་ལ་ལུད་པ་དམར་བ་དང་སྣ་ཁྲག་འཛག་
ཅིང་ཚད་པའི་རྟགས་གཞན་པས་ཆེ་བ་ཡིན། ཀླད་གཟེར་ནི་ཚ་བ་རྒྱས་ལ་མགོ་ཟུག་ཆེ་ཞིང་མུར་འགྲམ་ཀྱི་རྩ་དང་
ལྟག་རྩ་གཉིས་འཁྱུག་ཅིང་མཚོགས་མ་ལྕི་བ་ཡིན་ནོ། །
ག བྱེ་བྲག་གི་རྟགས།
མཁྲིས་རིམས་དང་པོ་བབས་ས་རྩ་ཡིན་པས། །རྩ་ཆུ་ཚ་ལ་རྩ་རྒྱས་རྩ་རྣམས་འཁྱུག ། བར་
དུ་རྒྱས་པའི་ས་ནི་ཁྲག་ཡིན་པས། ། ཆུ་དམར་རོ་སྟོད་ཚ་ཞིང་སྣ་ཁྲག་འོང་། ། ཐ་མ་ཕལ་ཆེར་ཕོ་
བར་ལམ་དོན་པས། ། མཁྲིས་པས་ལོ་བའི་མེ་དྲོད་ཕྱིར་བཏོན་ཏེ། ། ལྕེ་སྐམ་མཆུ་ཐུང་ཁ་སྐམ་སོ་
དྲེག་ཆགས། ། དང་ག་མི་བདེ་སྟོང་སྐྱུགས་བྱེད་པའོ། །
ཞེས་པ་སྟེ། དེ་ཡང་མཁྲིས་རིམས་ཀྱི་དང་པོ་བབས་ས་ནི་རྩ་ཡིན་པས་རྩ་དང་ཆུ་ཚ་ལ་རྩ་རྒྱས་ཤིང་རྩ་
རྣམས་འཁྱུག་པ་དང་བར་དུ་རྒྱས་པར་བྱེད་པའི་ས་ནི་ཁྲག་ཡིན་པས་དྲི་ཆུ་དམར་ལ་རོ་སྟོད་ཚ་ཞིང་སྣ་ཁྲག་འོང་།
ཐ་མ་ནི་ཕལ་ཆེར་བར་ཕོ་བར་ལམ་དོན་པས་མཁྲིས་པ་འཇུ་བྱེད་ཀྱིས་ཕོ་བའི་མེ་དྲོད་ཕྱིར་བཏོན་ཏེ་ལྕེ་སྐམ་ལ་མཆུ་
ཐུང་བ་དང་ཁ་སྐམ་ཞིང་སོ་དྲེག་ཆགས་ལ་དང་ག་མི་བདེ་ཞིང་སྟོང་སྐྱུགས་བྱེད་པའོ། །
（༣） བད་རིམས་ཀྱི་རྟགས།
ཀ སྤྱིའི་རྟགས།
བད་རིམས་མྱོས་ཤིང་ཚ་བ་དལ་བུས་སྐྱེ། །སྐྱུག་ཅིང་མཆིལ་མ་ལུད་པ་མང་བ་དང་། །
ལུས་སྙོམ་ལྕི་ཞིང་གཉིད་ཆེ་དང་ག་འགག ། བཤང་གཅི་ལྕེ་དང་སེན་མོ་པགས་མདོག་དཀར། །
ཞེས་པ་སྟེ། དེ་ཡང་བད་རིམས་ནི་རིག་པ་བཟི་བ་ལྟར་མྱོས་ཤིང་ཚ་བ་རྣམས་དལ་བུས་སྐྱེ་བ་དང་སྐྱུག་
ཅིང་མཆིལ་མ་དང་ལུད་པ་མང་བ་དང་། ལུས་སྙོམ་པ་སྟེ་གཡེལ་བའམ་དོན་བརྗེད་ངེས་ཀྱིས་གང་ཡང་བྱེད་སྙིང་
མི་འདོད་པར་ལྕི་ཞིང་གཉིད་ཆེ་ལ་དང་ག་འགགས་པ་དང་བཤང་བ་དང་གཅིན་དང་། ལྕེ་དང་སེན་མོ་དང་
པགས་པའི་མདོག་རྣམས་དཀར་བ་འོང་ངོ༌། །
ཁ ཁྱད་པར་གྱི་རྟགས། །
ཁྱད་པར་རྨོངས་བུ་ཟ་ཟི་ཉག་ཉོག་མང་། ། དྲན་པ་མི་གསལ་ཤེས་པ་འཐིབ་པ་ཡིན། །



ལྐུགས་པ་མི་ངོ་མི་ཤེས་སྨྲ་བ་ལྐུགས། ། དྲི་ཆེན་དྲི་ཆུ་མི་འཁྱོལ་མལ་དུ་འཆོར། །
ཞེས་པ་སྟེ། དེ་ཡང་ཁྱད་པར་རྨོངས་བུ་ལ་ནི་རིག་པ་རྨོངས་པར་འབྱུང་བས་ཟ་ཟི་དང་ཉག་ཉོག་མང་
ཞིང་གང་བྱས་དྲན་པ་མི་གསལ་ལ་ཤེས་པ་བྱིང་བྱིང་དུ་འཐིབས་པ་ཡིན། ལྐུགས་པ་ནི་མི་ངོ་མི་ཤེས་པ་དང་སྨྲ་བ་
ཞུགས་ཤིང་དྲི་ཆེན་དྲི་ཆུ་སིལ་ཁང་སོགས་སུ་མི་འཁྱོལ་བར་མལ་དུ་འཆོར་རོ། །
ག བྱེ་བྲག་གི་རྟགས།
བད་རིམས་དང་པོ་བབས་ས་དང་ག་སྟེ། ། ཁ་མངལ་ཟས་མི་འཇུ་ལ་དང་ག་འགག ། བར་
དུ་རྒྱས་ས་ཤ་དང་ཀླད་པ་སྟེ། ། ལུས་ལྕི་མྱོས་དང་ལྷུགས་པར་འགྱུར་བ་ཡིན། ། ཐ་མར་འཆོར་ས་
མཁལ་མར་ལམ་དོན་པས། ། ཆུ་སྲི་མཁལ་རྐེད་ན་ལ་རྣ་བ་འོན། །
ཞེས་པ་སྟེ། དེ་ཡང་བད་རིམས་ནི་དང་པོ་བབས་ས་ནི་དང་ག་ཡིན་ཏེ་ཁ་མངལ་བ་སྟེ་རོ་མི་ཚོར་ཞིང་ཟས་
མི་འཇུ་ལ་དང་ག་འགག བར་དུ་རྒྱས་པ་ལ་ཡུལ་ཤ་དང་ཀླད་པ་གཉིས་ཏེ་ཤར་རྒྱས་ན་ལུས་ལྕི་ལ་རིག་པ་བཟི་བ་
ལྟར་མྱོས་པ་དང་ཀླད་པར་རྒྱས་ན་སྨྲ་བ་ལྐུགས་པར་འགྱུར་བ་ཡིན། ཐ་མར་འཆོར་བའི་ས་མཁལ་མར་ལམ་དོན་
པས་ཆུ་སྲི་བ་སྟེ་འཚག་དཀའ་ཞིང་མཁལ་རྐེད་ན་ལ་རྣ་བ་འོན་པར་འགྱུར་བ་ཡིན་ནོ། །
（༩）འདུས་རིམས་ཀྱི་རྟགས།
ཀ སྤྱིའི་རྟགས་ལས།
ཀ༡ མ་སྨིན་པའི་རྟགས།
འདུས་རིམས་ཐོག་མ་དྭངས་མར་བབས་པའི་ཕྱིར། ། དྭངས་མ་བད་མཁྲིས་གཉིས་ཀྱི་གནས་
ཡིན་པས། ། བད་ཀན་ཤས་ཆེ་མ་སྨིན་རྟགས་མི་གསལ། ། དེ་འོག་མ་ཞུ་སྨུག་པོ་ལྟ་བུར་སྣང་། །
མཁྲིས་ཤས་ཆེ་ན་མ་སྨིན་རྟགས་འགའ་སེལ། །དེ་འོག་མཁྲིས་ནད་ལྟ་བུར་མིག་ཆུ་སེར། །
ཞེས་པ་སྟེ། དེ་ཡང་འདུས་རིམས་ནི་ཐོག་མར་དྭངས་མར་བབས་པ་ཡིན་པའི་ཕྱིར་དྭངས་མ་དེ་བད་ཀན་
དང་མཁྲིས་པ་གཉིས་ཀྱི་གནས་ཡིན་པས་བད་ཀན་ཤས་ཆེ་ན་མ་སྨིན་པའི་རྟགས་མི་གསལ་ལ། དེའི་འོག་ཏུ་མ་ཞུ་
བའམ་སྨུག་པོ་ལྟ་བུར་སྣང་བ་ཡང་དེ་དང་མ་ནོར་བ་གཅེས་ཤིང་མཁྲིས་ཤས་ཆེ་ན་མ་སྨིན་པའི་རྟགས་འགའ་
གསལ་ཞིང་དེ་འོག་ཏུ་མཁྲིས་པའི་ནད་ལྟ་བུར་མིག་དང་ཆུ་སེར་བས་མཁྲིས་ནད་དང་མ་ནོར་བ་དགོས་སོ། །
ཀ༢ བར་དུ་རྒྱས་པའི་རྟགས།
བར་དུ་རྒྱུས་དུས་སེམས་རྨུགས་རྣ་བ་འོན། ། གཉིད་ལོག་དུས་ན་ཟ་ཟི་བླ་འཆོལ་འབྱུང་། །
ལུད་པ་དམར་སེར་དཀར་པོ་འབྱར་བག་ལུ། ། རྐང་དང་རྐེད་པ་རུས་ཚིགས་མ་ལུས་ན། ། གྲེ་བ་
ཚོ་འཛེར་སྦྲིད་པ་སྣ་ཆུ་མང་། ། མིག་དམར་རྩིབ་ལོགས་ན་ཞིང་སྐོམ་དད་ཆེ། ། ཚ་བ་བཤང་གཅི་
10



རྡུལ་དང་གཉིད་མི་སྙོམས། ། ཐོར་པ་འབྲུམ་ཕྲན་དམར་ནག་འབྱུང་ཡང་སྲིད། ། དྭངས་མ་ཁྲག་
སོགས་ཟུངས་ཀུན་ལ་གནས་ཕྱིར། ། ནད་རྟགས་མི་འདྲ་སྣ་ཚོགས་ཅིར་ཡང་སྲིད། ། ངོས་བཟུང་
སྨིན་བསད་འབྱང་དཀའ་ས་འདྲ་ལྕི། ། ངེས་ཤེས་རྣ་བ་མི་གསང་ཟ་ཟིས་ཤེས། །
ཞེས་པ་སྟེ། དེ་ཡང་བར་དུ་རྒྱས་པའི་དུས་སེམས་རྨུགས་པ་སྟེ་མི་གསལ་ལ་རྣ་བ་འོན་ཞིང་གཉིད་ལོག་
པའི་དུས་ན་ཟ་ཟི་བླ་འཆོལ་འབྱུང་བ་དང་། ལུད་པའི་མདོག་དམར་སེར་དང་དཀར་པོ་འབྱར་བག་ཏུ་ལུ་ཞིང་
རྐང་དང་རྐེད་པ་དང་རུས་ཚིགས་རྣམས་མ་ལུས་པ་ན་བ་དང་། གྲེ་བ་ཚ་ལ་འཛེར་ཞིང་སྦྲིད་པ་དང་སྣ་ཆུ་མང་བ་
དང་མིག་དམར་ལ་རྩིབ་ལོགས་ན་ཞིང་ཁ་སྐོམ་དད་ཆེ་བ། ཚ་བ་རེས་ཚེ་རེས་ཆུང་ཞིང་བཤང་བ་རེས་འཁྲུ་རེས་
སྐམ། གཅིན་རེས་མང་རེས་ཉུང་དེ་བཞིན་རྡུལ་ཀྱང་རེས་མང་རེས་ཉུང་བ་དང་གཉིད་རེས་ཆེ་རེས་ཆུང་ཞིང་མི་
སྙོམས་པ་དང་ཐོར་བའམ་འབྲུམ་ཕྲན་མདོག་དམར་ནག་འབྱུང་བ་ཡང་སྲིད་ཀྱང་དྭངས་མ་ཁྲག་ལ་སོགས་པའི་
ལུས་ཟུངས་ཀུན་ལ་གནས་ཕྱིར་ནད་ཀྱི་རྟགས་མི་འདྲ་བ་སྣ་ཚོགས་པར་ཅིར་ཡང་སྲིད། ངོས་བཟུང་བ་དང་སྨིན་
པ་དང་བསད་པ་དང་འབྱུང་བ་སོགས་དཀའ་ལ་ས་དང་འདྲ་བས་ལྕི་བ་ཡིན་ཞིང་འོན་ཀྱང་ངེས་ཤེས་ནི་རྣ་བ་མི་
གསང་ལ་ཟ་ཟིས་ཤེས་སོ། །
ཀ༣ ཐ་མར་སྟོངས་རྟགས།
ཐ་མར་ལུས་ཟུངས་ཞུ་བས་རྡུལ་མང་འབྱུང་། ། སྨྲ་མང་ཕྱི་རྩ་འདར་སྲིད་སྟོང་སྐྱུགས་
འོང་། ། ལུས་གྲང་ཧམ་པ་སྐྱ་འམ་མགོ་རྐང་ན། ། དེ་དག་རི་ཐང་མཚམས་སུ་ཕེབས་རྟགས་
ཡིན། ། བཅོ་བརྒྱད་ཉི་ཤུ་གཅིག་ན་འཚོ་འཆི་ཕྱེད། །
ཅེས་པ་སྟེ། དེ་ཡང་ཐ་མར་ལུས་ཀྱི་ཟུངས་ཞུ་ནས་མཁྲིས་ཤས་ཆེ་ན་རྡུལ་མང་དུ་འབྱུང་བ་དང་རླུང་ཤས་
ཆེ་ན་སྨྲ་བ་མང་ལ་ཕྱིའི་རྩ་འདར་བ་ཡང་སྲིད་ཅིང་སྟོང་སྐྱུགས་འོང་། བད་ཀན་ཤས་ཆེ་ན་ལུས་གྲང་ཞིང་རུལ་
སུངས་ཀྱི་རྣམ་པའི་ཧམ་པ་མདོག་སྔོ་སྐྱའམ་མགོ་དང་རྐང་བ་ན་བ་འབྱུང་ཞིང་དེ་དག་རྣམས་སུ་ནི་རི་ཐང་གི་
མཚམས་སུ་ཕེབས་པའི་རྟགས་ཡིན། ཞག་གྲངས་ནི་དྭངས་མ་ནས་ལུས་ཟུངས་བདུན་རིམ་པར་ཁྱབ་པའི་དབང་
གིསལུས་ཟུངས་རེ་རེ་ལ་ཞག་གསུམ་རེ་བབས་པས་དྭངས་མའི་ཞག་གསུམ་བཅད་པའི་ཞག་བཅོ་བརྒྱད་དང་
དྭངས་མའི་ཞག་ཀྱང་གཏོགས་ན་ཉི་ཤུ་གཅིག་འདས་ནས་མཇུག་གཞན་ལ་མ་འཁྱོགས་ཚེ་ཕལ་ཆེར་འཚོ་བ་དང་
འཆི་བའི་ཤན་ཕྱེད་དོ། །
ཀ༤ བྱེ་བྲག་གི་རྟགས།
བྱེ་བྲག་རྟགས་ལ་རྒྱུན་རིམས་དྭངས་མར་བབས། ། བད་མཁྲིས་ལྡན་པའི་ནད་རྟགས་འབྱུང་
བ་སྲིད། །ཁྲག་ལ་བབས་པ་རྟག་པའི་རིམས་ཡིན་ཏེ། །རོ་སྟོད་ཕོ་མཆིན་མི་བདེ་སྣ་ཁྲག་འཛག
11



། གློ་མང་ལུད་པ་མི་གཙང་མིག་ཆུ་དམར། ། ཞག་གཅིག་ཚ་བའི་ཟུག་གཟེར་ལན་གཉིས་ལྡང་། །
ཤ་ལ་བབས་པ་ཉིན་གཅིག་པ་ཞེས་བྱ། ། རྔུལ་མང་དྲོད་ཆེ་ལུས་དང་ཤེས་པ་ལྕི། ། ཚ་བ་ནད་ཟུག་
ཉིན་རེ་ལན་རེ་ལྡང་། ། ཚིལ་ལ་བབས་པ་ཉིན་གསུམ་པ་ཡི་རིམས། ། ཁྱད་པར་གཉིད་ཆེ་ལུས་པོ་
ཤིན་ཏུ་ལྕི། ། རླུང་མཁྲིས་ཤས་ཆེ་དང་པོ་མགོ་ལ་འབབ། ། བད་མཁྲིས་ཤས་ཆེ་སྐེ་དང་ཕྲག་པར་
འབབ། ། རླུང་དང་བད་ཀན་ཤས་ཆེ་རྐེད་པར་འབབ། ། ཉིན་རེ་བདེ་ལ་ཉིན་གཉིས་བསྟུད་ནས་
ན། ། རུས་ལ་བབས་པ་ཉིན་བཞི་བ་ཡི་རིམས། ། ཁྱད་པར་རྐེད་པ་རྐང་རུས་ཚིགས་གཞི་ན། །
ཀླད་པར་བབས་ཚེ་མགོ་འཁོར་ཆམ་ པས་ འདེབས། ། སྟོབས་ཆེ་ ཁ་ ཡོ་མིག་ སླེ་ གཟའ་ཕོག་
མཚུངས། ། བད་ཀན་ཆེ་ན་བྱིན་པ་ན་བར་བྱེད། ། རླུང་ཤས་ཆེ་ན་ཁྱད་པར་ཀླད་པ་ན། ། ཞག་
གཉིས་བདེ་ལ་ཞག་རེ་ན་རེས་བྱེད། །
ཅེས་པ་སྟེ། དེ་ཡང་བྱེ་བྲག་གི་རྟགས་ལ་རྒྱུན་རིམས་ནི་དྭངས་མར་བབས་པས་ན་བད་མཁྲིས་དང་ལྡན་
པའི་ནད་ཀྱི་རྟགས་འབྱུང་བའང་སྲིད་ཅིང་ཁྲག་ལ་བབས་པ་ན་རྟག་པའི་རིམས་ཞེས་བྱ་བ་ཡིན་ཏེ་རོ་སྟོད་གཟེར་
ལ་ཕོ་མཆིན་མི་བདེ་ཞིང་སྣ་ཁྲག་འཛག་པ་དང་གློ་མང་ཞིང་ལུད་པ་ལ་མི་གཙང་བ་སྟེ་ཁྲག་རྣག་འདྲེས་པ་འོང་ཞིང་
མིག་ཆུ་དམར་བ་དང་ཞག་གཅིག་ལའང་ཚ་བའི་ཟུག་གཟེར་ལན་གཉིས་ཙམ་ལྡང་། ཤ་ལ་བབས་པ་ན་རིམས་
ཉིན་གཅིག་པ་ཞེས་བྱ་སྟེ་ལུས་ལ་རྡུལ་མང་ལ་ཤ་དྲོད་ཆེ་ཞིང་ལུས་དང་ཤེས་པ་ལྕི་བ་དང་ཚ་བའི་ནད་ཟུག་ཉིན་རེ་
ལ་ལན་རེ་ལྡང་ལ། ཚིལ་ལ་བབས་པ་ན་རིམས་ཉིན་གསུམ་པ་ཡིན་སྟེ་ཁྱད་པར་དུ་གཉིད་ཆེ་ལ་ལུས་པོ་ཤིན་ཏུ་ལྕི་
ཞིང་རླུང་མཁྲིས་གཉིས་ཤས་ཆེ་ན་དང་པོ་མགོ་ལ་འབབ་པ་དང་བད་མཁྲིས་གཉིས་ཤས་ཆེ་ན་སྐེ་དང་ཕྲག་པར་
འབབ་པ་དང་རླུང་དང་བད་ཀན་ཤས་ཆེ་ན་སྐེད་པར་འབབ་ཅིང་ཉིན་རེ་བདེ་ལ་ཉིན་གཉིས་རེར་བསྟུད་ནས་
ནའོ། ། རུས་ལ་བབས་པ་ནི་ཉིན་བཞི་བའི་རིམས་ཡིན་པས་ཁྱད་པར་རྐེད་པ་དང་ཡན་ལག་གི་རྐང་རུས་པ་
ཚིགས་གཞི་ན་བ་དང་། ཀླད་པར་བབས་པའི་ཚེ་མགོ་འཁོར་ལ་ཆམ་པས་འདེབས་ཤིང་། སྟོབས་ཆེ་ན་ཁ་ཡོ་ལ་
མིག་སླེ་བ་སྟེ་གདངས་ཟུམ་མེད་པ་གཟའ་ཕོག་པ་དང་མཚུངས་པའོ། ། བད་ཀན་ཤས་ཆེ་ན་བྱིན་པ་ན་བར་
བྱེད་ཅིང་། རླུང་ཤས་ཆེ་ན་ཁྱད་པར་དུ་ཀླད་པ་ན་བ་དང་ཞག་གཉིས་བདེ་ལ་ཞག་རེ་ལ་ན་སྟེ་རེས་མོས་བྱེད་
དོ། །
（༥）གཉན་རིམས་ཀྱི་རྟགས།
ཀ མིང་གི་རྣམ་གྲངས།
གཉན་རིམས་མཁྲིས་པ་རྩར་རྒྱུག་ཅེས་བྱ་བ། །
ཞེས་པ་སྟེ། ཕྱིའི་གདོན་ཁྲོས་པའི་དུག་ནང་དུ་ཁྲག་སྲིན་ལ་འཕོས་པའི་དུག་རླངས་ལས་གཉན་རིམས་



ཞེས་ཀྱང་བྱ། མཁྲིས་ཚད་རྩ་རུ་རྒྱུག་པས་མཁྲིས་པ་རྩར་རྒྱུག་ཅེས་ཀྱང་བྱ་བ་དང་གཞན་ཡང་རྒྱ་ནད་མིག་སེར་
དང་རིམས་སྨྱོན་ཏྲེ་ཏྲེ་སོགས་མིང་གི་རྣམ་གྲངས་མང་དུ་འབྱུང་བ་ཡིན་ནོ། །
ཁ རྐྱེན་བཤད་པ།
ནད་འདི་ཀླུ་བདུད་བྱང་སྨན་རྐྱེན་བྱས་ནས། །
ཞེས་པ་སྟེ། ནད་འདི་འབྱུང་བའི་རྐྱེན་ནི་ཀླུ་བདུད་བཤོས་པའི་བུ་དང་སྔོན་དབང་ཕྱུག་གིས་སྦྱིན་སྲེག་
བྱས་པའི་རྔུལ་གྱི་ཐིགས་པ་མེ་ནང་དུ་སོང་བ་ལས་སྐྱེས་པའི་སྲིད་པའི་མ་མོ་བདུན་གཙོ་ཆེར། རི་རབ་དང་ཉེ་བ་
ཀེ་ལ་ཤའི་གླིང་དུ་གནས་པར་གྲགས། ཡང་ན་དཔལ་ལྡན་རེ་མ་ཏི་སྟེ་སུམ་ཅུ་རྩ་གསུམ་གྱི་གནས་འདིའི་བྱང་ཤར་
ཕྱོགས་ནས་མུ་ལེ་དིང་གི་རྒྱ་མཚོ་ཆེན་པོར་ཡོངས་འདུའི་ཤིང་ལ་བརྟེན་ནས་སྨན་མོའི་གཟུགས་སུ་གནས་པ་ལ་
བྱང་སྨན་ཞེས་བྱ་བ་དེ་གཉིས་དང་གཞན་ཡང་དམུ་བདུད་ནི་སྡེ་བརྒྱད་ཀྱི་དམུ་དང་བདུད་གཉིས་བསྡོངས་པའི་
སྲས་ཏེ་དེ་རྣམས་ཀྱིས་རྐྱེན་བྱས་ནས་བྱུང་བར་བཤད་དོ། །
ག ངོ་བོ་དང་ཞུགས་ཚུལ།
མཁྲིས་ཚད་ཕྱི་རོལ་རྡུལ་གྱི་སྒོར་ཞུགས་ཏེ། ། ནང་དུ་མཆིན་མཁྲིས་དོན་སྣོད་གཉིས་ལ་
བབས། ། རང་སར་མི་གནས་རྩ་མིག་ཀུན་དུ་རྒྱུག ། ཡར་ལ་མགོ་དང་ཀླད་པར་བད་ཡུལ་
འཕྲོག ། མར་ལ་མཁལ་མ་རྒྱུངས་པར་ཆུ་ཡུལ་འཕྲོག ། དོན་ལ་གློ་དང་སྙིང་ལ་རླུང་ཡུལ་འཕྲོག
། ཕོ་ལོང་རྒྱུ་མ་སྣོད་དུ་མཁྲིས་ཡུལ་འཕྲོག ། ཤ་ལྤགས་ཕྱིར་ཤོར་སྟོབས་དང་ཁ་དོག་འཕྲོག །
མཇུག་ཏུ་མཁྲིས་གནས་རླུང་གིས་སྤྱད་བྱས་ནས། ། རང་གནས་སྲོག་རྩར་འཆོར་བས་འཚོ་བ་
ཉུང་། །
ཞེས་པ་སྟེ། ངོ་བོ་ནི་མཁྲིས་ཚད་དང་ལྷན་ཅིག་འཕེལ་བ་དེ་རྣམས་ཕྱི་རོལ་གྱི་རྡུལ་གྱི་སྒོར་ཞུགས་ཏེ་ནང་
དུ་མཆིན་པ་དང་མཁྲིས་པ་སྟེ་དོན་སྣོད་གཉིས་ལ་བབས་པས་ཁྲག་མཁྲིས་འདྲེས་པ་རང་སར་རླུང་གིས་བསྐྱེད་པས་
མི་གནས་པར་རྩ་ཡི་མིག་ཀུན་ཏུ་རྒྱུག་སྟེ་ཡར་ལ་མགོ་དང་ཀླད་པར་ཞུགས་ནས་བད་ཀན་གྱི་ཡུལ་ཀྱང་འཕྲོག །
མར་ལ་མཁལ་མ་དང་རྒྱུངས་པར་ཞུགས་ནས་ཆུ་ཡུལ་ཀྱང་འཕྲོག ། དོན་ལ་གློ་བ་དང་སྙིང་ལ་ཞུགས་ནས་རླུང་
གི་ཡུལ་ཀྱང་འཕྲོག ། ཕོ་ལོང་དང་རྒྱུ་མ་སྟེ་སྣོད་དུ་ཞུགས་ནས་མཁྲིས་པའི་ཡུལ་ཀྱང་འཕྲོག ཤ་ལྤགས་ཀྱི་ཕྱིར་
ཤོར་ནས་སྟོབས་དང་ཁ་དོག་ཀྱང་འཕྲོག མཇུག་ཏུ་མཁྲིས་པའི་གནས་ས་རླུང་གིས་སྤྱད་པར་བྱས་ནས་རང་
གནས་སྲོག་རྩར་འཆོར་བའམ་ཤོར་བས་འཚོ་བ་ཉུང་ངོ༌། །
ང རྟགས་ཀྱི་རིམ་པ།
ཀ༡ དང་པོའི་རྟགས།



དེ་རྟགས་གྲང་ཤུམ་བྱེད་ཅིང་རྒྱུ་བ་ཞན། ། རྩ་ནི་སྟོང་ལ་མྱུར་ཞིང་ཆུ་སེར་ཉོག ། མགོ་དང་
ཚིགས་གཞི་ན་ཞིང་ཟ་ཟི་འོང་། ། །
ཞེས་པ་སྟེ། དེའི་རྟགས་ལ་ལུས་གྲང་ཤུམ་བྱེད་ཅིང་། རྒྱུ་བ་བསམ་བློ་ཞན་པ་དང་རྩ་ནི་སྟོང་ལ་མྱུར་ཞིང་
དྲི་ཆུའི་མདོག་སེར་ལ་ཉོག་པ་དང་མགོ་དང་ཡན་ལག་གི་ཚིགས་གཞི་ན་ཞིང་ཟ་ཟི་འོང་བ་ཡིན་ནོ། །
ཀ༢ བར་གྱི་རྟགས། །
བར་དུ་ནད་རྒྱས་ཆུ་ནི་མར་ནག་འདྲ། ། མིག་སྤྲིན་ལྕེ་འོག་མུར་གོང་ཤ་མདངས་སེར། །ཁ་
ཁ་ལུས་ཚོ་གཉིད་ཆུང་དང་ག་འགག ། སེན་མོ་རྙིལ་དང་ལྕེ་མཆུ་དཀར་སེར་འོང་། ། མགོ་གཟེར་
ལྕེ་མཆུ་འགས་ཤིང་སོ་དྲེག་ཆགས། ། མཆིན་མཁྲིས་སྟེང་དུ་འདྲིལ་བ་མནན་མི་བཟོད། ། ནད་ཀྱི་
དྲི་དུགས་སྟོབས་དང་གཟི་མདངས་འཆོར། །
ཞེས་པ་སྟེ། བར་དུ་ནད་རྒྱས་ན་ཆུ་ནི་མདོག་མར་ནག་འདྲ་སྟེ་ལྦུ་བ་ཆུང་ལ་རས་དང་བལ་འདབ་བཅུག་
ན་སེར་པོར་འགྲོ་བ་དང་མིག་སྤྲིན་དང་ལྕེ་འོག་དང་མུར་གོང་རྣམས་ཀྱི་ཤ་མདངས་སེར་བ་དང་ཁ་ཁ་ལ་ལུས་ཀྱི་ཤ་
དྲོད་ཚ་ཞིང་གཉིད་ཆུང་ལ་དང་ག་འགགས་པ་དང་སེན་མོ་དང་སོ་རྙིལ་དང་ལྕེ་དང་མཆུ་བཞིའི་མདོག་དཀར་ལ་
མཁུར་ཚོས་སེར་པོར་འོང་བ་དང་མགོ་གཟེར་ཞིང་ལྕེ་དང་མཆུ་གཉིས་འགས་ཤིང་སོ་ལ་དྲེག་པ་ཆགས་པ་དང་
མཆིན་པ་དང་མཁྲིས་པའི་སྟེང་དུ་འདྲིལ་བ་ན་མནན་ན་མི་བཟོད་ཅིང་ནད་ཀྱི་དྲི་དུགས་ཤིང་སྟོབས་དང་གཟི་
མདངས་རྣམས་འཆོར་བར་འགྱུར་རོ། །
ཀ༣ ཐ་མའི་རྟགས།
སྨིན་པའི་ལོང་མེད་བདུན་དགུའི་དུས་ན་འཆི། ། བླུན་པོ་འགའ་ཞིག་སྨིན་བྱེད་དུས་ལ་
སྡོད། ། རྩ་སྤུན་ཤེས་པ་ཡང་ལ་ལུས་སྟོབས་ཤོར། ། ཕྱི་ཡི་དྲོད་ཆུང་ལྤགས་མདོག་གསེར་ལྟར་
སེར། ། དུས་འདས་རང་གནས་སླེབ་པས་ཟློག་ཐབས་མེད། ། དེ་ཕྱིར་མ་སྨིན་དུས་ན་བྱ་ར་
སྒྲིམས། ། །
ཞེས་པ་སྟེ། ནད་འདི་སྨིན་པའི་ལོང་མེད་པར་ཞག་བདུན་ནམ་དགུའི་དུས་ན་འཆི་བར་འགྱུར་ཀྱང་བླུན་
པོ་འགའ་ཞིག་ནི་སྨིན་བྱེད་ཀྱི་དུས་ནམ་བྱུང་བར་ལ་སྒུག་སྡོད་བྱེད་ཀྱང་དེ་ལྟར་བྱས་པས་རྩ་སྤུན་པ་སྟེ་ཕྲལ་འཕར་
མྱུར་ཞིང་ཤེས་པ་ཡང་ལ་ལུས་ཀྱི་སྟོབས་ཤོར་བ་དང་ཕྱིའི་དྲོད་ཆུང་ལ་པགས་པའི་མདོག་གསེར་ལྟར་དུ་སེར་པོ་
སོང་ན་དུས་ལས་འདས་པ་སྟེ་རང་གནས་སྲོག་རྩ་སླེབས་པས་དེ་ལ་བཟློག་པའི་ཐབས་མེད་པར་འཆི་བར་འགྱུར་
བས་དེའི་ཕྱིར་ན་མ་སྨིན་པའི་དུས་ན་གསོ་བར་བྱ་ར་སྒྲིམས་དགོས་སོ། །
ཀ༩ ཁྱད་པར་གྱི་རྟགས།
14



ཁྱད་པར་མགོར་བྲོས་ཀླད་གཟེར་སྣ་ཁྲག་འཛག ། གློར་བབས་རོ་སྟོད་གཟེར་ལ་ལུད་པ་
སེར། ། མཁལ་བབས་མཁལ་རྐེད་ན་ཞིང་དྲི་ཆུ་སྡོམ། ། ཕོ་བར་བབས་ན་ཁ་ཁ་མཁྲིས་པ་སྐྱུག །
རྒྱུ་མར་བབས་ན་ཟུག་ཆེ་ཚན་ཅན་འཁྲུ། ། དེ་དག་མི་འགྱུར་འཁྲུལ་མེད་ནད་རྟགས་ཡིན། །
ཞེས་པ་སྟེ། ཁྱད་པར་དུ་གཉན་རིམས་མགོར་བྲོས་ན་ཀླད་གཟེར་དང་སྣ་ཁྲག་འཛག་ཅིང་། གློ་བར་
བབས་ན་རོ་སྟོད་གཟེར་ལ་ལུད་པ་སེར་པོར་འོང་ཞིང་། མཁལ་མར་བབས་ན་མཁལ་རྐེད་ན་ཞིང་དྲི་ཆུ་སྡོམ་པ་
དང་། ཕོ་བར་བབས་ན་ཁ་ཁ་ལ་མཁྲིས་པ་སྐྱུག་ཅིང་། རྒྱུ་མར་བབས་ན་ཟུག་ཆེ་ལ་ཚན་མོ་ཅན་དུ་འཁྲུ་བ་སོགས་
འབྱུང་བས་དེ་དག་རྣམས་ནི་མི་འགྱུར་བར་འཁྲུལ་མེད་ཀྱི་ནད་རྟགས་ཡིན་ནོ། ། །
ས་བཅད་དྲུག་པ། བཅོས་ཐབས།
དང་པོ། སྤྱི་བཅོས།
༡ ཐོག་མའི་བཅོས།
སྤྱི་བཅོས་མ་སྨིན་དུས་སུ་མ་ནུ་བཞི། ། ཡང་ན་སླེ་ཏྲེས་ལྔ་ཐང་སྨིན་པར་བྱ། ། ཟས་དང་
སྤྱོད་ལམ་བསིལ་དྲོད་སྙོམས་པར་བཅོས། ། རྒྱས་པར་མ་སྨིན་སྤྱི་བཅོས་ལེའུར་ལྟ། །
ཞེས་པ་སྟེ། སྤྱི་བཅོས་ལ་མ་སྨིན་པའི་དུས་སུ་ཕྱི་རྒྱུད་ལྟར་གྱི་མ་ནུ་བཞི་ཐང་ངམ་ཡང་ན་ཁྲག་མཁྲིས་ཤས་
ཆེ་ན་སླེ་ཏྲེས་ཨ་བར་སྐྱུར་གསུམ་ཏིག་ཏ་སྟེ་ལྔ་ཐང་གིས་སྨིན་པར་བྱ་བ་དང་། 《གཅེས་བསྡུས་སྙིང་ནོར་དུ། སྨིན་
ལོང་མེད་པའི་ཚ་བར་སྨིན་བྱེད་ནི། ། ལྔ་ཙམ་རྗེས་ལ་གཉེན་པོ་སྨན་སེར་ཆེ། ། སྤང་རྩི་བཅུ་གཉིས་རིམས་ནད་
རྒྱལ་(འཆི་བདག་གཡུལ་རྒྱལ)སོགས། ། ཟས་སྤྱོད་རི་ཐང་མཚམས་སོགས་ཚ་སྤྱི་ལྟར། ། ཞེས་གསུངས་ཀྱང་
ཟིན་ཏིག་ལས་རིམས་ཀྱི་གཙོ་བརྒྱད་འཛིན་པ་དགུ་སྦྱོར་དཔའ་བོ་བཅུ་བཞི། ཟུངས་བཟང་ཁྲག་མཁྲིས་ཅན་ལ་
སྤང་རྩི་བཅུ་གཉིས་རྣམས་ཟབ་ཀྱང་སྤང་རྩི་གཏོང་སྔ་ན་བྱེར་འགྲོ་བས་བདུན་ཐང་དང་སླེབ་ཆོག་ཁོ་ན་འཕྲོད་ཆེ་
ཞེས་གསུང》ཟས་དང་སྤྱོད་ལམ་གཉིས་བསིལ་དྲོད་ཆ་སྙོམས་པར་བཅོས། རྒྱས་པར་ནི་ཚ་བ་མ་སྨིན་པ་དང་སྤྱི་
བཅོས་ཀྱི་ལེའུར་བལྟའོ། །
༢ བར་གྱི་བཅོས།
བར་དུ་སྨིན་རྒྱས་ཏིག་ཏ་གསེར་མེ་ཏོག ། དེ་བ་པར་པ་ཏ་དང་ལི་ག་དུར། ། ཨ་རུ་ར་ཡི་
ཐང་བཏང་རྔུལ་མང་དབྱུང་། ། ཚ་སྟོབས་ཆེ་ན་དེ་སྟེང་ག་བུར་དང་། ། གི་ཝཾ་ ཅུ་གང་གུར་ཀུམ་
15



བོང་ང་དཀར། ། ཏིག་ཏ་ཀ་ར་སྦྱར་ལ་ཐང་གིས་དབུལ། ། སྨན་ཞུ་རྔུལ་དབྱུང་རིམས་ཚད་ཀུན་
ལ་ཤིས། ། སྐྱེད་ཆུང་མིག་ཆུ་སེར་ན་བཤལ་གྱིས་སྦྱང་། ། འབྲས་བུ་གསུམ་དང་དུར་བྱིད་པི་པི་
ལིང་། ། ནཱ་ག་གེ་སར་སྦྲང་རྩི་ཀ་ར་སྦྱར། ། རིམས་ཀུན་གསར་རྙིང་མེད་པ་སེལ་བར་བྱེད། ། ཆུ་
ལྕག་བྲབས་ལ་ནད་དག་བསིལ་གྱིས་བཅད། ། ཟས་དང་སྤྱོད་ལམ་རྒྱས་ཚད་སྤྱི་དང་འདྲ། ། ཁྱད་
པར་རིམས་སོ་ཅོག་ལ་ཞོ་གནོད་དེ། ། བཅུ་གསུམ་འདས་ནས་འོ་མ་བདུད་རྩིར་མཚུངས། །
ཞེས་པ་སྟེ། བར་དུ་སྨིན་པ་དང་རྒྱས་པའི་དུས་ཏིག་ཏ་དང་གསེར་གྱི་མེ་ཏོག་དེ་བ་དང་པར་པ་ཏ་དང་ལི་
ག་དུར་ཨ་རུ་ར་བཅས་པའི་ཐང་བཏང་ལ་རྡུལ་མང་དུ་དབྱུང་ངོ༌། ཚ་བ་སྟོབས་ཆེ་ན་དེ་བཏང་བའི་སྟེང་དུ་གྲྭ་
བུར་དང་གི་ཝང་དང་ཅུ་གང་དང་གུར་ཀུམ་དང་བོང་དཀར་རྒྱ་གར་གྱི་ཏིག་ཏ་རྣམས་དང་ཀ་ར་སྦྱར་ལ་གོང་གི་
ཐང་གིས་དབུལ་ཞིང་སྨན་དེ་ཞུ་བ་དང་རྔུལ་དབྱུང་བ་འདིར་མ་ཟད་རིམས་ཚད་ཀུན་ལ་ཤིས། དེ་ཡང་སྐྱེད་ཆུང་
ཞིང་མིག་ཆུ་སེར་བ་ན་བཤལ་གྱིས་སྦྱང་དགོས་པ་ནི་ཨ་བར་སྐྱུར་ཏེ་འབྲས་བུ་གསུམ་དང་དུར་བྱིད་དང་པི་པི་ལིང་
ནཱ་ག་གེ་སར་དང་སྦྲང་རྩི་ཀ་ར་རྣམས་སྦྱར་བས་རིམས་ཚད་ཀུན་ཏེ་གསར་རྙིང་མེད་པ་འབྱུང་ཞིང་སེལ་བར་བྱེད་
པས་ཆུ་བསྐོལ་གྲང་གི་ལྕག་བྲབས་ལ་ནད་དག་པའི་རྗེས་བསིལ་གྱིས་བཅད་ཅིང་ཟས་དང་སྤྱོད་ལམ་གཉིས་ནི་རྒྱས་
པའི་ཚད་པ་སྤྱི་དང་འདྲ་རུང་དེ་ལ་ཁྱད་པར་དུ་ཕྱེ་བ་རིམས་སོ་ཅོག་ལ་ཞོ་གནོད་པ་ཡིན་ཏེ། དེ་ཡང་ཞག་བཅུ་
གསུམ་འདས་ནས་འོ་མ་བདུད་རྩི་དང་མཚུངས་སོ། །
༣ ཐ་མའི་བཅོས།
ཐམ་རི་ཐང་མཚམས་སུ་སད་མདའ་བཏང་། ། ཁ་ཟས་གློད་ཅིང་ཚད་གཞུག་གདོན་པའི་
ཐབས། ། རི་ཐང་མཚམས་ཀྱི་ལེ་འུར་ཤེས་པར་བྱ། ། ཐིག་པན་སྲད་དཀར་སྙ་ལོ་ཀྱི་ལྕེ་བཞི། །
ཚ་བའི་སྟོབས་སྦྱར་དུ་བ་མ་ཤོར་བསྲེགས། ། ཐལ་བར་མགོ་ན་ཨ་རུ་ཟུར་ལྔ་སྡེབ། ། སྣ་ཁྲག་
འཛག་ན་མཚེ་ཡི་ཐལ་བ་སྡེབ། ། གློ་ལུ་བ་ལ་རྒྱ་སྐྱེགས་ཐལ་བ་སྡེབ། ། རྩིབ་ལོགས་གཟེར་ན་མ་
ནུའི་ཐལ་བ་སྡེབ། ། མིག་ཆུ་སེར་ན་ཤོ་རྩའི་ཐལ་བ་སྡེབ། ། ཚིགས་གཞི་ལ་བབས་རྟ་ལྤགས་ཐལ་
བ་སྡེབ། ། དྲི་མ་འགགས་ན་སུག་པའི་ཐལ་བ་སྡེབ། ། ཆུ་སྲི་བ་ལ་གཟེ་མའི་ཐལ་བ་སྡེབ། ། རླུང་
གི་རིམས་ལ་རུས་ཁུས་འཕུལ་ལ་བཏང་། ། རི་ཐང་མཚམས་སུ་ཆང་ཁྱོར་རེ་ཡིས་དབུལ། ། ཆང་
འཐུང་གཉིད་ལོག་ག་བུར་ནག་པོ་ཡིན། ། རླུང་ལྡན་རིམས་རིགས་ཀུན་ལ་བསྔགས་པ་སྟེ། ། ཁྱད་
པར་རི་ཐང་མཚམས་ཀྱི་བདུད་རྩི་ཡིན། ། མ་སྨིན་རི་ཐང་མཚམས་གཉིས་རིམས་ལ་གཅེས། ། དེ་
ཕྱིར་མཁས་པས་འདི་དུས་གཟབ་པར་བྱ། །
16



ཞེས་པ་སྟེ། ཐ་མ་རི་ཐང་མཚམས་སུ་བུར་ཞོ་བསྐུ་མཉེ་རུས་ཐང་སོགས་རླུང་བཅོས་འཇམ་པོ་འཕྲོད་མི་
འཕྲོད་སད་མདའ་བཏང་ལ་ཁ་ཟས་གློད་ཅིང་ཚད་པའི་གཞུག་གདོན་པའི་ཐབས་རི་ཐང་མཚམས་ཀྱི་ལེའུ་ལྟར་
ཤེས་པར་བྱ། བིག་པན་ཏེ་ས་སྨན་ངོ་བོ་དང་སྲད་དཀར་དང་སྙ་ལོ་དང་ཀྱི་ལྕེ་བཞི། ཚ་བ་སྟོབས་ཆེ་ན་ཀྱི་ལྕེ་མང་
བ་དང་ཆུང་ན་ཐིག་པན་མང་བ་སོགས་སྟོབས་དང་སྦྱར་ལ་དུ་བ་མ་ཤོར་བར་བསྲེགས། དེའི་ཐལ་བར་མགོ་ན་ན་
ཨ་རུ་ཟུར་ལྔ་བ་འཇིགས་མེད་སྡེབ། སྣ་ཁྲག་འཛག་ན་མཚེ་བསྲེགས་པའི་ཐལ་བ་སྡེབ། གློ་ལུ་བ་ལ་རྒྱ་སྐྱེགས་ཀྱི་
ཐལ་བ་སྡེབ། རྩིབས་ལོགས་གཟེར་བ་ལ་མ་ནུ་པ་ཊའི་ཐལ་བ་དང་སྡེབ། མིག་དང་ཆུ་སེར་ན་ཤོ་མང་རྩ་བའི་
ཐལ་བ་སྡེབ། ཚིགས་གཞི་ལ་བབས་ན་རྟ་ལྤགས་ཀྱི་ཐལ་བ་སྡེབ། དྲི་མ་འགགས་པ་ན་སུག་པའི་ཐལ་བ་སྡེབ།
ཆུ་སྲི་བ་སྟེ་འཚག་དཀའ་བ་ལ་གཟེ་མའི་ཐལ་བ་དང་སྡེབ་པ་དེ་དག རླུང་གི་རིམས་ལ་སྲེ་ལོང་སོག་ཡུ་གཞུག་ཆུང་
སྟེ་རུས་བཅུད་གསུམ་གང་རུང་གི་ཁུ་བས་ཕུལ་ལ་བཏང་བ་དང་རི་ཐང་མཚམས་ཀྱི་དུས་སུ་ཆང་ཁྱོར་བ་རེས་
དབུལ་ཞིང་ཆང་འཐུངས་ལ་གཉིད་ལོག་ན། ག་བུར་ནག་པོ་ཞེས་བྱ་བ་ཡིན་པས་རླུང་དང་ལྡན་པའི་རིམས་
རིགས་ཀུན་ལ་བསྔགས་པ་ཡིན་ཏེ། ཁྱད་པར་དུ་རི་ཐང་མཚམས་ཀྱི་བདུད་རྩི་ལྟ་བུ་ཡིན་ལ། མ་སྨིན་པ་དང་རི་
ཐང་མཚམས་གཉིས་ནི་རིམས་ལ་གཅེས་པ་དེའི་ཕྱིར་མཁས་པས་འདི་གཉིས་ཀྱི་དུས་སུ་སྒྲིམས་ལ་ཤིན་ཏུ་གཟབ་
པས་བཅོས་པར་བྱའོ། །
གཉིས་པ། བྱེ་བྲག་གི་བཅོས། །
༡ བབས་ས་གནས་དད་སྦྱར་བ།
བབས་ས་གནས་དང་སྦྱར་ལ་བཅོས་པ་ནི། ། བ་སྤུར་བབས་དུས་ལྟོ་སྒྲུག་ཆུ་སྐོལ་བཏང་། །
ཁ་ཟས་བསིལ་ཕྱོགས་མི་བཏང་སྨིན་པར་དཀའ། ། བསིལ་ཐང་ཕྱེ་མ་མི་བསྟེན་ཚ་བ་རྙོགས། །
སྣུམ་བཅུད་མི་བཏང་ཚ་བ་རུས་ལ་ཞེན། ། དེ་ནས་ལྤགས་བབས་མ་ནུ་བཞི་ཐང་བཏང་། ། ཚ་བ་
ཆེན་འབྲས་གསུམ་སླེ་ཏྲེས་ཐང་། ། འདི་དུས་མི་བསྲེག་ཚ་བ་ཁོང་དུ་འཆོར། ། དྲོད་བཅུད་མི་
བསྟེན་རྩི་ལྟར་ཞེན་པར་འགྱུར། ། བསིལ་ཕྱེ་མི་བསྟེན་ཚ་བ་སྐྱེ་ལམ་འགག ། ཁྱད་པར་གཏར་ག་
བཤལ་དང་བསིལ་བཅུད་སྤང་། ། ཚ་བའི་ནད་ལ་བྱ་འཆོར་རྡུལ་མི་དབྱུང་། ། དེ་ནས་རྩར་
བབས་བཟང་དྲུག་བ་ཤ་ཀ ། ག་དུར་ཀར་སྦྱར་ཟས་སྐོམ་བསིལ་དུ་བསྟེན། ། འདི་དུས་ཐང་
བཏང་དང་ག་འགག་པས་སྤང་། ། སྣུམ་བཅུད་གབ་འགྱུར་བསྲེགས་ན་ཚ་བ་འདྲེགས། ། སྒྱུར་
ཤོར་ངན་ཁྲག་རྩར་ཞེན་གསོ་བ་དཀའ། ། ཤར་བབས་གི་ཝཾ་བསིལ་གསུམ་ཨ་རུ་ར། ། ཀ་ར་སྦྱར་
17



བའི་བསིལ་འཇམ་ཕྱེ་མ་བསྟེན། ། བསྲེགས་ན་གཟེར་འདེབས་གཏར་ན་རྗེས་མི་ཆོད། ། འདི་
དུས་རྡུལ་དུ་གདོན་པ་ཤིས་པ་ཡིན། ། ཐང་བཏང་རྩར་ཞེན་བཅུད་ཤོར་མེ་རུ་འབར། ། ག་བུར་
མི་བཏང་རླུང་འཁྲུགས་ཚ་བ་འཐོར། ། སྣོད་བབས་བྱི་ཚེར་ཏིག་ཏ་གསེར་མེ་ཏོག ། བོང་ང་ག་
དུར་དུག་ཉུང་ཀ་ར་སྦྱར། ། རྡུལ་ཐང་བསྲེག་དང་དྲོད་བཅུད་ཤིན་ཏུ་གནོད། ། སྣོད་དུ་བབས་ཚེ་
ཐང་བཤལ་བསྔགས་པ་ཡིན། ། དོན་བབས་ཚ་བ་རབ་འབྲིང་བྱེ་བྲག་གིས། ། ག་བུར་ཙན་དན་གི་
ཝཾ་གཙོ་བྱས་ལ། ། བསིལ་གསུམ་ག་དུར་ཏིག་ཏ་བོང་ང་དཀར། ། ཧོང་ལེན་ཀ་ར་སྦྱར་བའི་ཕྱེ་མ་
བསྟུད། ། རླུང་མཁྲིས་བད་ཀན་ཁྲག་ཤས་ཆེ་བ་ལ། ། མེ་སྦྱོངས་རྡུལ་གཏར་ཅུང་ཟད་བསྟེན་པར་
བྱ། ། རྡུལ་གྲངས་རླུང་འཁྲུགས་བཅུད་སྔས་ཚ་བར་ལྡོག ། རུས་བབས་སྲེ་ལོང་བུར་ཞོ་ཚོ་ཁུས་
བསད། ། ཟས་ཀྱི་ངོ་གླན་བསིལ་གྱིས་ཚད་གཞུག་གདོན། ། བསིལ་དྲགས་ཟས་ཡེན་ ཟུངས་
འཛད་ལ་བརྒལ་འགྱུར། ། རླུང་འཕེལ་གསར་འཇམ་བྲིད་ལ་དྲུག་བདུན་བསྲེག །
ཅེས་པ་སྟེ། དང་པོ་བབས་ས་གནས་དང་སྦྱར་ལ་བཅོས་པ་ནི་བ་སྤུར་བབས་པའི་དུས་ལྟོ་བ་སྒུག་པ་དང་
ནང་ནུབ་ཆུ་སྐོལ་བཏང་ཞིང་སྤང་བྱ་ཁ་ཟས་ནི་བསིལ་བའི་ཕྱོགས་མི་བཏང་སྟེ་བཏང་ན་སྨིན་པར་དཀའ་བར་
འགྱུར་ཞིང་བསིལ་ཐང་དང་ཕྱེ་མ་སོགས་མི་བསྟེན་དེ་བསྟེན་ན་ཚ་བ་རྙོགས་པར་འགྱུར་བ་དང་སྣུམ་དང་བཅུད་
ཀྱི་རིགས་མི་བཏང་ལ་དེས་ནི་ཚ་བ་རུས་ལ་ཞེན་པར་འགྱུར་རོ། ། དེ་ནས་ལྤགས་ལ་བབས་ན་ཕྱི་རྒྱུད་ཀྱི་མ་ནུ་
བཞི་ཐང་བཏང་བ་དང་། ཚ་བ་ཆེ་ན་ཨ་བར་སྐྱུར་ཏེ་འབྲས་བུ་གསུམ་སླེ་ཏྲེས་བཅས་ཀྱི་ཐང་བཏང་ལ་འདི་དུས་
ལ་མི་བསྲེག་ཅིང་བསྲེགས་ན་ཚ་བ་ཁོང་དུ་འཆོར་ཞིང་དྲོད་བཅུད་མི་བསྟེན་བསྟེན་ན་རྩི་ལྟར་ཞེན་པར་འགྱུར་བ་
དང་། བསིལ་སྦྱོར་གྱི་ཕྱེ་མ་མི་བསྟེན་ཏེ་བསྟེན་ན་ཚ་བ་སྐྱེ་བའམ་ལམ་འགག་ཅིང་། ཁྱད་པར་དུ་སྟོད་སྨད་གང་
ཡང་གཏར་ག་གདབ་པ་དང་། བསིལ་དང་བཅུད་ཀྱི་རིགས་སྤང་ཞིང་ཚ་བའི་ནད་ལ་བྱ་འཆོར་བས་རྔུལ་ཡང་མི་
དབྱུང་ངོ་། ། དེ་ནས་རྩར་བབས་ན་ཅུ་གུར་ལི་ཤི་ཛཱ་ཏི་སུག་སྨེལ་ཀ་ཀོ་ལ་སྟེ་བཟང་དྲུག་དང་བ་ཤ་ཀ་ག་དུར་
དང་ཀ་ར་རྣམས་སྦྱར་བ་བཏང་ཞིང་ཟས་སྐོམ་གཉིས་བསིལ་དུ་བསྟེན་པ་དང་འདི་དུས་སུ་ཐང་བཏང་ན་དང་ག་
འགག་པས་སྤང་ཞིང་སྣུམ་བཅུད་བཏང་ན་གབ་པར་འགྱུར་ལ་བསྲེགས་ན་ཚ་བ་འདྲེགས་པ་དང་ཆང་སོགས་སྐྱུར་
ཤོར་ན་ངན་ཁྲག་རྩར་ཞེན་པས་གསོ་བ་དཀའ་འོ། ། ཤར་བབས་ན་གི་ཝཾ་དང་བསིལ་ཅུ་གུར་སྟེང་སྟོད་ལ་ལི་ཤི་
སྨད་ལ་སུག་སྨེལ་ཏེ་གསུམ་དང་ཨ་རུ་ར་ཀ་ར་རྣམས་སྦྱར་བའི་བསིལ་ལ་འཇམ་པས་ཕྱེ་མ་བསྟེན་ཞིང་མེ་བཙས་
གར་ཡང་བསྲེགས་ན་གཟེར་འདེབས་ཤིང་སྟོད་སྨད་གང་ཡང་གཏར་ན་རྗེས་མི་ཆོད་ཅིང་འདི་དུས་ལ་རྔུལ་དུ་
གདོན་པ་ཤིས་པ་ཡིན་ཞིང་ཐང་བཏང་ན་རྩར་ཞེན་ལ་བཅུད་ཤོར་ན་མེ་རུ་འབར་བར་འགྱུར་བ་དང་། ག་བུར་གྱི་
རིགས་བསིལ་བས་མི་བཏང་ལ་བཏང་ན་རླུང་འཁྲུགས་ལ་ཚ་བ་འཐོར་རོ། ། སྣོད་ལ་བབས་ན་བྱི་ཚེར་དང་
1



ཏིག་ཏ་དང་གསེར་གྱི་མེ་ཏོག་དང་བོང་ང་དཀར་པོ་དང་། ལི་ག་དུར་དང་དུག་མོ་ཉུང་རྣམས་ཀ་ར་དང་སྦྱར་བག་
བཏང་ཞིང་རྔུལ་དབྱུང་བ་དང་། ཐང་གཏོང་བ་དང་བསྲེག་པ་དང་དྲོད་བཅུད་ཀྱི་རིགས་ཤིན་ཏུ་གནོད་པས་
སྤང་བར་བྱ་ཞིང་། སྣོད་དུ་བབས་པ་ཆེ་ན་ཕྱི་རྒྱུད་ཀྱི་ལྕམ་རྩ་དང་ཨ་རུ་མཆུ་སྙུང་ཆ་མཉམ་སྟེ་ཉི་དགའ་ཤིང་
མངར་རྒྱམ་ཚྭ་དང་པི་པི་ལིང་ཞེས་པ་དེ་དང་། ཡང་ན་ལྕམ་རྩ་དང་དུར་བྱིད་ཨ་རུའི་ཐང་བཤལ་སོགས་བསྔགས་
པ་ཡིན། ། དོན་ལ་བབས་ན་ཚ་བ་རབ་འབྲིང་བྱེ་བྲག་གིས་རབ་ལ་ག་བུར་འབྲིང་ལ་ཙན་དན་དཀར་པོ་ཐ་མར་
གི་ཝང་གིས་གཙོ་བྱས་ལ་ཅུ་གུར་ལི་ཤི་སྟེ་བསིལ་གསུམ་དང་། ལི་ག་དུར་དང་ཏིག་ཏ་དང་བོང་ང་དཀར་པོ་ཧོང་
ལེན་བཅས་ཀ་ར་དང་སྦྱར་བའི་ཕྱེ་མ་གང་རིགས་བསྟུད་ལ་བཏང་བ་དང་། རླུང་དང་མཁྲིས་པ་དང་བད་ཀན་
དང་ཁྲག་གི་ཤས་ཆེ་བ་ལ་གོ་རིམ་བཞིན་དུ་མེ་དང་སྦྱོངས་དང་རྔུལ་དང་གཏར་ག་གང་རུང་ཅུང་ཟད་བསྟེན་པར་
བྱ་ཞིང་རྡུལ་གྱི་རྗེས་སུ་གྲང་ན་རླུང་འཁྲུག་ལ་བཅུད་སྔས་ན་ཚ་བར་ལྡོག་གོ ། རུས་པར་བབས་ན་སྲེ་ལོང་བུ་
རམ་དང་ཞོ་དང་ཤ་ཚོན་པའི་ཁུ་བས་བསད་ཅིང་དེ་ལྟར་ཟས་ཀྱིས་རླུང་གི་ངོ་གླན་ལ་བསིལ་སྨན་གྱིས་ཚད་པའི་
གཞུག་གདོན་པ་ཤིས་ཤིང་དེ་མིན་བསིལ་དྲགས་པ་དང་ཟས་ཡེན་ལ་གཏད་ན་ཟུངས་འཛད་ཅིང་ལ་བརྒལ་བར་
འགྱུར་ཞིང་རླུང་འཕེལ་ན་ཤ་མར་གསར་འཇམ་གྱི་རིགས་རིམ་གྱིས་བྲིད་ལ་བཏང་ནས་ཚིགས་པ་དྲུག་པ་དང་
བདུན་པ་བསྲེག་གོ །
༣ རིམ་པ་དུས་དང་སྦྱར་བ།
རིམ་པ་དུས་དང་སྦྱར་ཏེ་བཅོས་པ་ནི། ། བད་ཀན་དུས་སུ་འབྲས་གསུམ་མ་ནུ་བཞི། ། སླེ་
ཏྲེས་བྱི་ཚེར་ཏིག་ཏ་དྲོ་འཇམ་བསྟེན། ། རྡུལ་དབྱུང་ཚ་བའི་ཁ་བྲིད་གཉེན་ལྟར་བསྟེན། ། མཁྲིས་
དུསཏིག་ཏ་གསེར་གྱི་མེ་ཏོག་དང་། །ཨ་རུ་ར་ཡི་བསྡུས་གྲངས་བཏང་བར་བྱ། ། བཟང་དྲུག་
གསེར་གྱི་མེ་ཏོག་བ་ཤ་ཀ ། ག་དུར་ཀ་ར་སྦྱར་བའི་ཕྱེ་མ་བསྟེན། ། མགོ་བོ་ན་ན་དཔྲལ་རྩ་ཁ་ཕྱེ་
གཏར། ། ཆུ་ལྕག་བྱས་པས་ཚ་སེལ་སྐྲ་མི་འབྱི། ། ཁྲག་དུས་ག་བུར་ཙན་དན་གི་ཝཾ་དང་། །
བསིལ་གསུམ་ག་དུར་ཀ་རའི་ཕྱེ་མ་བསྟུད། །ཁྲག་མཁྲིས་སྟོབས་ཆེ་ཅུང་ཟད་གཏར་ཞིང་སྦྱང་། །
བྱིང་འཐིབས་རྡུལ་གདོན་ཟས་སྤྱོད་བསིལ་དུ་བསྟེན། ། རླུང་ཁྲག་འཐབས་དུས་ཛཱ་ཏི་སྙིང་ཞོ་ཤ །
བིག་པན་ཐལ་བ་བུར་དཀར་སྦྱར་ལ་བཏང་། ། ག་བུར་རྒྱལ་བློན་གསུམ་དང་ལྟག་པ་སྤྲད། །
དྲནམེད་སྨྲ་འཆལ་མི་ལ་འཛིན་ནམ་སྣོམ། ། ཟས་བྱིན་ཁྱིམ་བུ་སོས་འཛིན་མིག་རྩ་གྲུང་། ། ག་
བུར་ཆང་སྦྱར་བཏང་ལ་དྲུག་པ་བསྲེག ། ཁ་ཟས་བསིལ་དྲོད་སྤེལ་བཏང་སྒོག་ཆབ་བསྔགས། །
སྐྱེད་ཆུང་ཨ་སོ་གཏར་ལ་རྒྱལ་བློན་གསུམ། ། ཛཱ་ཏི་ཀ་ར་སྦྱར་ལ་བཏང་བར་བྱ། ། བཅུ་གསུམ་
19



ཕན་ཆད་ཚ་བའི་རི་ཐང་མཚམས། ། ཆང་གསར་ཚོ་ཁུ་བུར་ཞོ་སྲེ་ལོང་ཐང་། ། སད་མདས་ངོ་
གླན་ཆ་ཡིས་བྲིད་ལ་གློད། ། སྐྱུ་རུ་ཙན་དན་ག་བུར་ཐིག་པན་ཐལ། ། ཀར་སྦྱར་ཚད་ལྷག་སྐམ་
ཕྱིར་བསྲིངས་ལ་བཏང་། ། ཚ་བ་ཐོན་ནས་གང་འཕྲོད་ཟས་ཀྱིས་གསོ། །
ཞེས་པ་སྟེ། རིམ་པ་དུས་དང་སྦྱར་ཏེ་བཅོས་པར་བྱ་བ་ནི་བད་ཀན་གྱི་དུས་སུ་ཨ་བར་སྐྱུར་ཏེ་འབྲས་བུ་
གསུམ་དང་ཕྱི་རྒྱུད་ནས་བཤད་པའི་མ་ནུ་བཞི་སླར་ཡང་སླེ་ཏྲེས་དང་བྱི་ཚེར་དང་རྒྱ་གར་ཏིག་ཏ་བཅས་པའི་ཐང་
དྲོ་འཇམ་བསྟེན་ཞིང་རྔུལ་དབྱུང་ལ་ཚ་བའི་ཁ་བྲིད་ནས་གཉེན་ལྟར་བསྟེན་ནོ། ། མཁྲིས་པའི་དུས་ལ་རྒྱ་གར་
ཏིག་ཏ་དང་གསེར་གྱི་མེ་ཏོག་དང་ཨ་རུ་ར་བཅས་པའི་བསྡུས་གྲངས་ཀྱི་ཐང་བཏང་བར་བྱ་བ་དང་། བཟང་པོ་ཅུ་
གང་གུར་ཀུམ་ལི་ཤི་ཛཱ་ཏི་སུག་སྨེལ་ཀ་ཀོ་ལ་སྟེ་དྲུག་དང་གསེར་གྱི་མེ་ཏོག་བ་ཤ་ཀ་དང་ག་དུར་ཀ་ར་རྣམས་སྦྱར་
བའི་ཕྱེ་མ་བསྟེན་ཞིང་མགོ་བོ་ན་ན་དཔྲལ་བའི་རྩ་ཁ་ཕྱེ་ཙམ་གཏར་བ་དང་ཆུ་ལྕག་བྱས་པས་ཚ་བ་སེལ་ལ་སྐྲ་མི་
འབྱི། ། ཁྲག་གི་དུས་ལ་ག་བུར་དང་ཙན་དན་དཀར་པོ་གི་ཝང་དང་ཅུ་གུར་ལི་ཤི་སྟེ་བསིལ་གསུམ་དང་ལི་ག་
དུར་དང་ཀ་ར་རྣམས་ཀྱི་ཕྱེ་མ་བསྟུད་ལ་ཁྲག་མཁྲིས་སྟོབས་ཆེ་ན་ཅུང་ཟད་ཙམ་སྟོད་སྨད་གང་རུང་ལ་གཏར་ཞིང་
ཕྱི་རྒྱུད་ལྟར་སྒོས་བཤལ་ཐར་ནུ་ལྔ་བས་སྦྱང་བ་དང་བྱིང་འཐིབས་བྱེད་ན་རྡུལ་འདོན་ཞིང་ཟས་དང་སྤྱོད་ལམ་
བསིལ་དུ་བསྟེན་ནོ། ། རླུང་ཁྲག་འཐབས་པའི་དུས་ལ་ཛཱ་ཏི་དང་སྙིང་ཞོ་ཤ་བིག་པན་དངོས་ཀྱི་ཐལ་བ་དང་
བུར་དཀར་རྣམས་སྦྱར་ལ་བཏང་བ་དང་ག་བུར་དང་ཅུ་གང་བོང་ང་དཀར་པོ་སྟེ་རྒྱལ་བློན་གསུམ་སྦྱར་བ་དང་
ལྟག་པ་སྤྲད། དྲན་པ་མེད་པ་དང་སྨྲ་འཚལ་ཞིང་དྲུང་གི་མི་ལ་འཛིན་ནམ་ནམ་མཁའ་ལ་ལག་པས་འཛིན་པ་ལྟར་
སྣོམ་པ་དེ་སྙབ། ཟས་ཐུར་བསྙད་ཀྱིས་བྱིན་ན་ཁྱིམ་བུ་སྟེ་ཐུར་མ་སོས་འཛིན་པ་དང་མིག་རྩ་གྲུང་ན་ག་བུར་དང་
དེ་ལས་ཅུ་གང་ལོག་པས་མང་བ་གཉིས་ཆང་དང་སྦྱར་བ་བཏང་ཞིང་གོས་དྲོན་པོས་བྱིབས་ལ་རྡུལ་འདོན། མ་
ཐོན་ན་སྔོ་སྣེའུའི་རླངས་ལུམས་བྱ་རྡུལ་ཐོན་ན་ག་བུར་ཐེབས་པ་ཡིན་པས་ནང་བར་རླུང་སྐྱེས་སམ་ཚད་པར་ལོག་
གམ་གཉིས་ཀ་ཆོམས་སམ་བལྟ། བཅོས་སྐྱེད་མེད་ན་བསྐྱར་ནས་བཏང་ཞིང་རླུང་སྐྱེས་ན་བུར་ཚང་། ཚད་པ་
སྐྱེས་ན་བསིལ་སྦྱོར་གྱི་ཕྱེ་མ་བཏང་ལ་ཚིགས་པ་དྲུག་པ་བསྲེག ཁ་ཟས་ནི་ཉིན་གུང་ལ་བསིལ་སྔ་དགོངས་དྲོད་
སྤེལ་ལ་བཏང་ཞིང་ནང་ནུབ་སྒོག་སྐྱའི་ཆབ་མིག་བསྔགས་ཤིང་། དེས་ཀྱང་སྐྱེད་ཆུང་ན་ཨ་སོ་གཏར་ལ་རྒྱལ་བློན་
ག་བུར་ཅུ་གང་བོང་དཀར་ཏེ་གསུམ་ཛཱ་ཏི་དང་ཀ་ར་རྣམས་སྦྱར་ལ་བཏང་བར་བྱ་ཞིང་ཞག་བཅུ་གསུམ་ཕན་ཆད་
ལ་ཚ་བའི་རི་ཐང་མཚམས་ཡིན་པས་ཆང་གསར་བ་དང་ཤ་ཚོན་པོའི་ཁུ་བ་བུ་རམ་ཞོ་དང་སྲེ་ལོང་གི་ཐང་རྣམས་
རིམ་གྱིས་སད་མདས་ངོ་གླན་ཏེ་ཆ་ཡི་བྲིད་ལ་ཐ་མ་གློད་ཅིང་སྐྱུ་རུ་ར་དང་ཙན་དན་དཀར་པོ་དང་ག་བུར་དང་བིག་
པན་གྱི་ཐལ་བ་རྣམས་ཀ་ར་དང་སྦྱར་བས་ཚད་པའི་ལྷག་མ་སྐམ་པའི་ཕྱིར་བསྲིངས་ལ་བཏང་ངོ། ། ཚ་བ་ཐོན་
ནས་ལུས་ལ་གང་འཕྲོད་པའི་ཟས་ཀྱིས་རིམ་པར་གསོ་དགོས་སོ། །
20



༣ ནད་གཞིའི་རིགས་དད་སྦྱར་བ།
(༡) རླུང་རིམས་བཅོས་ཚུལ།
ཀ ཐོག་མར་བཅོས་པ།
ནད་གཞིའི་རིགས་དང་སྦྱར་ཏེ་བཅོས་པ་ནི། ། རླུང་རིམས་དང་པོ་བུ་རམ་གོ་སྙོད་ཐང་། །
རུས་བཅུད་གསུམ་དང་སླེ་ཏྲེས་ཆིག་ཐང་དང་། ། བྱི་ཚེར་ག་དུར་སླེ་ཏྲེས་སྒ་ཐང་བཏང་། །
ཞེས་པ་སྟེ། ནད་གཞི་རིགས་དང་སྦྱར་ནས་བཅོས་པར་བྱ་བ་ནི་རླུང་གི་རིམས་ལ་དང་པོ་བུ་རམ་དང་གོ་
སྙོད་ཀྱི་ཐང་དང་སྲེ་ལོང་སོག་ཡུ་གཞུག་ཆུང་སྟེ་རུས་བཅུད་གསུམ་དང་སླེ་ཏྲེས་ཆིག་ཐང་དང་བྱི་ཚེར་དང་ལི་ག་
དུར་དང་སླེ་ཏྲེས་དང་སྒ་སྐྱའི་ཐང་རྣམས་བཏང་ངོ༌། ། ཟིན་ཏིག་ལས་སྐབས་འདིར་བདུན་ཐང་དང་བདུད་རྩི་
སླེབ་ཆོག་ཁོ་ན་ཟབ་པར་གསུངས་སོ། །
ཁ བར་དུ་བཅོས་པ།
སྨིན་ནས་བཟང་དྲུག་སླེ་ཏྲེས་ཐིག་པན་ཐལ། །ཀ་རའི་ཕྱེ་མ་རུས་ཁུས་འཕུལ་ལ་བཏང་། །
གཏར་བཤལ་ག་བུར་འདི་ལ་ཉེ་མི་རུང་། ། བསིལ་ཤ་གསར་པ་མར་གསར་ཡོས་ཐུག་བསྟེན། །
ཚ་བ་ཆུང་ན་ཞག་དགུ་ལོན་པ་དང་། ། འདར་བུའི་ལྟག་ཁུང་ཡེར་བུའི་ཨན་སྟོང་བསྲེག །
ཅེས་པ་སྟེ། ནད་དེ་སྨིན་ནས་ཅུ་གང་གུར་ཀུམ་ལི་ཤི་སུག་སྨེལ་ཀ་ཀོ་ལ་ཛཱ་ཏི་སྟེ་བཟང་དྲུག་དང་སླེ་ཏྲེས་
དང་བིག་པན་ངོ་བོའི་ཐལ་བ་དང་ཀ་རའི་ཕྱེ་མ་རྣམས་རུས་པའི་ཁུ་བས་ཕུལ་ལ་བཏང་ཞིང་སྟོད་སྨད་གང་ཡང་
གཏར་བ་དང་། བཤལ་གྱི་རིགས་དང་ག་བུར་སོགས་བསིལ་སྦྱོར་འདི་ལ་ཉེ་མི་རུང་ཞིང་བ་ལང་ར་སོགས་བསིལ་
བའི་ཤ་གསར་བ་དང་མར་གསར་བ་དང་ཡོས་ཀྱི་ཆག་ཚེའི་ཐུག་པ་བསྟེན་ཞིང་ཚ་བ་ཆུང་བའི་ཚེ་ན་ཞག་དགུ་ལོན་
པ་དང་། འདར་བུའི་རིམས་ལ་ལྟག་ཁུང་། ཡེར་བུའི་རིམས་ལ་ཨན་སྟོང་དང་པོ་བསྲེག་གོ ། ཟིན་ཏིག་ལས་
འདི་ལ་རིམས་ཀྱི་གཙོ་བརྒྱད་དང་། འཛིན་པ་དགུ་སྦྱོར། དཔའ་བོ་བཅུ་བཞི་སོགས་བཟང་བར་བཤད་དོ། །
ག ཐ་མར་བཅོས་པ།
མ་ཐུབ་སྲོག་རྩར་ལམ་དོན་སྨྱོ་བ་ན། ། ཛཱ་ཏི་གུ་གུལ་རུ་རྟ་ཨ་ག་རུ། ། སྒོག་ཐལ་བུར་དཀར་
སྦྱར་ལ་རུས་ཁུས་དབུལ། ། རུས་བཅུད་ཁུ་བར་ཛཱ་ཏི་བཏབ་ལ་བཏང་། ། མ་ཐུབ་གཞུག་ཆུང་ལྔ་
བདུན་སྦྱོར་བ་བྱ། ། དྲུག་བདུན་ཨན་སྟོང་ལྟག་པའི་སྡུད་སྒོ་བསྲེག ། དེ་ལྟར་བཅོས་པས་མ་ཐུབ་
སྲོག་རླུང་ལོག ། རྩ་སྤུན་རྔམ་པ་རྩེག་ན་འཆི་བ་ཡིན། ། སྣ་ལོན་དྲན་པ་གསལ་ལ་རྩ་ཤེད་
རྒྱས། ། ཆུ་དྭངས་ལྕེ་རློན་རྐང་པའི་དྲོད་རྙེད་ཅིང་། ། སྣབས་སྐམ་འགོག་སླ་རྣ་བ་གསང་ན་
འཚོ། །
21



ཞེས་པ་སྟེ། གོང་གི་བཅོས་དེས་མ་ཐུབ་པར་སྲོག་རྩར་ལམ་དོན་ནས་སྨྱོ་བ་ན་ཛཱ་ཏི་དང་གུ་གུལ་དང་རུ་རྟ་
དང་ཨ་ག་རུ་སྒོག་ཐལ་དང་བུར་དཀར་རྣམས་སྦྱར་ལ་རུས་པའི་ཁུ་བས་དབུལ་བ་དང་རུས་བཅུད་སྲེ་ལོང་སོག་ཡུ་
གཞུག་ཆུང་སྟེ་གསུམ་གྱི་ཁུ་བར་ཛཱ་ཏི་བཏབ་ལ་བཏང་ངོ། ། མ་ཐུབ་ན་གཞུག་ཆུང་ལྔའམ་བདུན་ཆང་ལ་
བསྡུས་ཁུར་ག་བུར་དང་ཅུ་གང་སྦྱོར་བ་བྱས་པ་བཏང་ལ་ཚིགས་པ་དྲུག་པ་དང་བདུན་པ་དང་ཨན་སྟོང་དང་པོ་
དང་ལྟག་པའི་སྡུད་སྒོ་རྣམས་བསྲེག་ཅིང་དེ་ལྟར་བཅོས་པས་ཀྱང་མ་ཐུབ་པར་སྲོག་རླུང་ལོག་སྟེ་རྩ་སྤུན་ལ་རྔམ་པ་
བརྩེག་ན་འཆི་བ་ཡིན་ཞིང་སྨན་གྱི་སྣ་ལོན་པས་དྲན་པ་གསལ་ལ་རྩ་ཤེད་དེ་སྔོན་ལས་རྒྱས་པ་དང་། ཆུ་དྭངས་ལ་
ལྕེ་རློན་ཞིང་རྐང་པའི་དྲོད་ཀྱང་རྙེད་ཅིང་སྣབས་སྐམས་ལ་འགོགས་པ་སླ་ཞིང་རྣ་བ་གསང་བ་ན་འཚོ་བར་འགྱུར་
རོ། །
（3） མཁྲིས་རིམས་བཅོས་ཚུལ།
ཀ ཐོག་མར་བཅོས་པ།
མཁྲིས་རིམས་དང་པོ་ཏིག་ཏ་བྱི་ཚེར་ཐང་། ། བྱི་ཚེར་ག་དུར་རྩ་མཁྲིས་སྐྲ་བཟང་དང་། །
ཨ་རུ་ག་དུར་ཏིག་ཏ་སྐུ་བཟང་བཏང་། །
ཞེས་པ་སྟེ། མཁྲིས་པའི་རིམས་ལ་དང་པོ་ཏིག་ཏ་དང་བྱི་ཚེར་གྱི་ཐང་། བྱི་ཚེར་དང་ལི་ག་དུར་དང་རྩ་
མཁྲིས་དང་སྐྲ་བཟང་སྟེ་གསེར་རྒྱུན་དུ་སྐུ་བཟང་ཞེས་པ་ནི་པར་པ་ཏའོ་ཞེས་པ་དེ་དང༌། ཡང་ན་ཨ་རུ་ར་དང་ག་
དུར་ཏིག་ཏ་དང་སྐྲ་བཟང་རྣམས་ཀྱི་ཐང་བཏང་ངོ་། །
ཁ བར་དུ་བཅོས་པ།
སྨིན་ནས་ག་དུར་གི་ཝཾ་ཙན་དན་གསུམ། ། ཚད་སྟོབས་སྦྱར་ལ་བསིལ་གསུམ་ལི་ག་དུར། །
ཏིག་ཏ་དུག་ཉུང་གསེར་མེ་བོང་ང་དཀར། ། ཧོང་ལེན་བ་ཤ་ཀ་དང་ཀ་ར་སྦྱར། ། ཚ་བ་ཆེ་ལ་ཁྱད་
པར་མིག་ཆུ་སེར། ། འབྲས་གསུམ་ལྕུམ་རྩ་དུར་བྱིད་ཐང་བཤལ་བྱ། ། ཁྱད་པར་ལེབ་རྒན་སྣ་ཁྲག་
འཛག་པ་ལ། ། ཙན་དན་མཚེ་ཐལ་དོམ་མཁྲིས་སྦྱར་ལ་བཏང་། ། སྨིན་མའི་བར་དུ་སྤྲ་བ་ལྔ་ཡིས་
བསྡམ། ། གློ་ལུ་སྟོད་གཟེར་ལུད་པ་དམར་བ་ན། ། ཙན་དན་དཀར་པོ་གུར་ཀུམ་ཅུ་གང་
དང་། ། རྒྱ་སྐྱེགས་ཤིང་ཐལ་ཀ་ར་སྦྱར་བྱས་ལ། ། ཚོས་ཁུས་འཕུལ་བཏང་གློ་རྩ་ཅུང་ཟད་
གཏར། ། ཀླད་པ་གཟེར་ན་མུ་འགྲམ་འཁྱུག་རྩ་བསྲེག ། དཔྲལ་བའི་རྩ་ལ་ཁྲག་རླངས་ཐོན་ཙམ་
གཏར། ། གླ་རྩི་སྤང་སྤོས་ཕུར་ཐལ་ཨ་རུ་ར། །ཤུག་པ་སྤང་རྒྱན་དཀར་སྦྱར་མཚོགས་སྟེང་
བསྲེག །
ཅེས་པ་སྟེ། བར་དུ་སྨིན་ནས་ག་བུར་དང་གི་ཝཾ་དང་ཙན་དན་དཀར་པོ་གསུམ་ཚད་པའི་སྟོབས་དང་སྦྱར་
22



ལ་ཅུ་གུར་ལི་ཤི་སྟེ་བསིལ་གསུམ་དང་ལི་ག་དུར་དང་ཏིག་ཏ་དུག་མོ་ཉུང་གསེར་གྱི་མེ་ཏོག་བོང་ང་དཀར་པོ་ཧོང་
ལེན་དང་བ་ཤ་ཀ་དང་ཀ་ར་རྣམས་སྦྱར་བ་བཏང་ཞིང་། ཚ་བ་ཆེ་ལ་ཁྱད་པར་དུ་མིག་དང་ཆུ་སེར་ན་ཨ་བར་སྐྱུར་
གསུམ་སྟེ་འབྲས་བུ་གསུམ་དང་ལྕམ་རྩ་དུར་བྱིད་བཅས་ཀྱི་ཐང་བཤལ་བྱ་བ་དང་ཁྱད་པར་དུ་མཁྲིས་རིམས་ལེ་
བརྒན་སྣ་ཁྲག་འཛག་པ་ལ་ཙན་དན་དམར་པོ་དང་མཚེའི་ཐལ་བ་དོམ་མཁྲིས་རྣམས་སྦྱར་ལ་བཏང་ཞིང་སྨིན་མ་
གཉིས་ཀྱི་བར་དུ་སྤྲུབ་ལྔས་བསྡམ། གློ་ལུ་ཞིང་སྟོད་གཟེར་ལ་ལུད་པ་དམར་ན་ཙན་དན་དཀར་པོ་དང་གུར་ཀུམ་
དང་ཅུ་གང་དང་རྒྱ་སྐྱེགས་ཀྱི་ཤིང་གི་ཐལ་བ་རྣམས་ཀ་ར་དང་སྦྱར་ནས་ཚོས་ཀྱི་ཁུ་བས་ཕུལ་ལ་བཏང་ཞིང་གློ་བའི་
རྩ་དྲུག་འགོ་ཅུང་ཟད་གཏར་བ་དང་ཀླད་པ་གཟེར་བ་ན་མུར་འགྲམས་ཀྱི་འཁྱུག་རྩེ་བསྲེག་ཅིང་དཔྲལ་བའི་རྩ་ལ་
ཡང་ཁྲག་རླངས་ཐོན་ཙམ་དུ་གཏར་བ་དང་། གླ་རྩི་དང་སྤང་སྤོས་དང་ཕུར་མོང་གི་ཐལ་བ་ཨ་རུ་ར་ཤུག་པ་དང་
སྤང་རྒྱན་དཀར་པོ་རྣམས་ཀ་ར་དང་སྦྱར་ལ་བཏང་བ་དང་མཚོག་མའི་སྟེང་སྲེག་གོ ། ཟིན་ཏིག་ལས་འབྲི་ལུགས་
སྨན་ནག་ཆེན་མོ་དང་སླེབ་ཆོག ཏིག་ཏ་བརྒྱད་པ། གི་ཏིག གི་ཝ་བཅུ་གཅིག གཅེས་བསྡུས་སྙིང་ནོར་དུ་
སྤུ་ནག་བཅུ་བཞི་སོགས་བཟང་བར་བཤད་དོ། །
ག ཐ་མར་བཅོས་པ།
ཐམ་ཕོ་བར་ལམ་དོན་ཐང་བཤལ་བྱ། ། དེ་རྗེས་ཛཱ་ ཏི་ཤིང་ཀུན་ཀ་ཀོ་ལ། ། བུར་ཆང་
བཏང་ལ་ཚོ་ཁུ་ཆང་འཇམ་བསྟེན། ། དེ་ལྟར་མ་བཅོས་ཕོ་བའི་མེ་ཤི་ནས། ། ཁ་ཟས་མི་འཇུ་སྟོང་
སྐྱུགས་བྱེད་ན་འཆི། །གོང་བཞིན་སྣ་ལོན་རྟགས་ཚང་འཚོ་བར་ངེས། ། །
ཞེས་པ་སྟེ། ཐ་མ་ཕོ་བར་ལམ་དོན་ན་ཨ་རུ་མཆུ་ལྷུང་དུར་བྱིད་ལྕམ་རྩ་བཅས་པའི་ཐང་བཤལ་བྱ། དེའི་
རྗེས་ལ་ཛཱ་ཏི་དང་ཤིང་ཀུན་དང་ཀ་ཀོ་ལ་རྣམས་བུ་རམ་གྱི་ཆང་གིས་ཕུལ་ནས་བཏང་ལ་ཤ་ཚོན་པོའི་ཁུ་བ་དང་ཆང་
འཇམ་ཀྱང་བསྟེན་དགོས་ཤིང་དེ་ལྟར་དུ་མ་བཅོས་ན་ཕོ་བའི་མེ་ཤི་ནས་ཁ་ཟས་མི་འཇུ་ཞིང་སྟོང་སྐྱུག་བྱེད་པ་བྱུང་
ན་འཆི་བར་འགྱུར་ལ་གོང་བཞིན་དུ་སྣ་ལོན་པའི་རྟགས་ཚང་ན་འཚོ་བར་ངེས་སོ། །
（༣) བད་རིམས་བཅོས་ཚུལ།
ཀ ཐོག་མར་བཅོས་པ།
བད་ཀན་རིམས་ལ་དང་པོ་མ་ནུ་བཞི། ། བྱི་ཚེར་ག་དུར་བ་ཤ་ཀ་དང་སྒ། ། གླ་སྒང་པར་པ་
ཏ་ཡི་སྨིན་ཐང་བཏང་། ། སྨྱུང་བར་བྱ་ཞིང་ནང་ནུབ་ཆུ་སྐོལ་བཏུང༌། །
ཞེས་པ་སྟེ། བད་ཀན་གྱི་རིམས་ལ་དང་པོ་ཕྱི་རྒྱུད་ལྟར་གྱི་མ་ནུ་བཞི། བྱི་ཚེར་དང་ལི་ག་དུར་དང་བ་ཤ་
ཀ་དང་སྒ་སྐྱ་དང་གླ་སྒང་དང་པར་པ་ཏ་བཅས་པའི་སྨིན་ཐང་བཏང་ལ་ཟས་མ་བསྟེན་པར་སྨྱུང་བར་བྱ་ཞིང་ནང་
ནུབ་ཏུ་ཆུ་བསྐོལ་བཏང་ངོ་། །
23



ཁ བར་དུ་བཅོས་པ།
སྨིན་ནས་བཟང་དྲུག་ཏིག་ཏ་འབྲས་བུ་གསུམ། ། ཨུཏྤལ་ག་དུར་ཀ་ར་སྦྱར་ལ་བཏང་། །
འབྲས་བུ་གསུམ་དང་ཏིག་ཏ་ལི་ག་དུར། ། བསྡུས་ཐང་དྲོན་མོ་བཏང་ལ་རྔུལ་མང་དབྱུང་། །
འབྱང་དཀའ་ཚ་བ་མི་ཆག་བཤལ་གྱིས་སྦྱང་། ། ཁྱད་པར་རྨོངས་བུའི་རིགས་ལ་ར་དཀར་པོའི། །
རྭ་རུ་བསྲེགས་པའི་གཞོབ་དང་བལ་ཚི་སྦྱར། ། ལུས་ཀུན་བྱུགས་ལ་ག་བུར་རྒྱལ་བློན་གསུམ། །
ཁོང་དུ་བཏང་ལ་ཞུ་ནས་བ་སྤུར་དབྱུང་། ། བླ་འཆོལ་མང་ན་ལྟག་པའི་སྐྲ་མཚམས་བསྲེག །
སྐྱུགས་སུ་བྱུང་ན་ཚིགས་པ་དང་པོ་བསྲེག ། ཁ་ལྐུགས་ག་བུར་རྒྱལ་བློན་གསུམ་པ་དང་། །ཛཱ་ཏི་
སྦྱར་བཏང་རྐང་མཐིལ་མཐེབ་སྙིང་བསྲོ། ། དེ་རྗེས་ལྕེ་འོག་རྩ་ལ་གཏར་བར་བྱ། །
ཞེས་པ་སྟེ། སྨིན་ནས་ཅུ་གུར་ལི་ཤི་ཛཱ་ཏི་སུག་སྨེལ་ཀ་ཀོ་ལ་སྟེ་བཟང་དྲུག་དང་ཏིག་ཏ་དང་འབྲས་བུ་ཨ་
བར་སྐྱུར་གསུམ་ཨུཏྤལ་དཀར་པོ་དང་ལི་ག་དུར་ཀ་ར་རྣམས་སྦྱར་ལ་བཏང་བ་དང་། ཨ་བར་སྐྱུར་ཏེ་འབྲས་བུ་
གསུམ་དང་ཏིག་ཏ་ལི་ག་དུར་རྣམས་ཀྱི་བསྡུས་ཐང་དྲོན་མོ་བཏང་ལ་རྡུལ་མང་དུ་དབྱུང་། རྡུལ་དེ་ཀྱང་འབྱང་བ་
སྟེ་དག་པ་དཀའ་ཞིང་ཚ་བ་མི་ཆག་ན་ལྕམ་རྩ་དུར་བྱིད་ཨ་རུ་སྐྱེར་ཤུན་གྱི་ཐང་བཤལ་གྱིས་སྦྱངས། ཁྱད་པར་དུ་
རྨོངས་བུའི་རིགས་ལ་ར་དཀར་པོའི་རྭ་རུ་བསྲེགས་པའི་གཞོབ་དང་བལ་གྱི་ཚིའི་ཁུ་བར་སྦྱར་བ་ལུས་ཀུན་ཏུ་
བྱུགས་ལ་ག་བུར་དང་ཅུ་གང་བོང་དཀར་ཏེ་རྒྱལ་བློན་གསུམ་ཁོང་དུ་བཏང་ལ་དེ་ཞུ་ནས་བ་སྤུར་རྡུལ་དུ་དབྱུང་བ་
དང་བླ་འཆོལ་མང་དུ་སྨྲ་ན་ལྟག་པའི་སྐྲ་མཚམས་བསྲེག་ཅིང་སྐྱུགས་སུ་བྱུང་ན་ཚིགས་པ་དང་པོ་བསྲེག ཁ་
ལྐུགས་ན་ག་བུར་ཅུ་གང་བོང་ང་དཀར་པོ་སྟེ་རྒྱལ་བློན་གསུམ་པ་དང་ཛཱ་ཏི་སྦྱར་བ་བཏང་ལ་རྐང་པའི་མཐིལ་དང་
མཐེ་བོའི་སྙིང་མེས་བསྲོ་བ་དང་དེ་རྗེས་སུ་ལྕེ་འོག་གི་རྩ་ལ་གཏར་བར་བྱའོ། ། མན་ངག་ལྷན་ཐབས་ལས།
བད་རིམས་སྤྱི་བཅོས་སྟེང་དུ་རྔུལ་དབྱུང་བྱ། ། རྨོངས་བུ་ཨན་སྟོང་ལྐུགས་པར་དྲུག་བདུན་བསྲེག ། དྲོད་
ཉམས་བླ་རྩ་བྲོས་ན་འཆི་བའི་ཉེན། ། སྣ་ལོན་གོང་རྟགས་ཚང་ན་འཚོ་བ་ཡིན། ། ཞེས་གསུངས་སོ། ། ་
ག ཐ་མར་བཅོས་པ།
མཁལ་མར་ལམ་དོན་གཟེ་མ་པི་པི་ལིང་། ། བུ་རམ་བསྡུས་ཐང་དྲོན་མོས་མཁལ་སྣ་གླན། །
དེ་ལྟར་མ་བཅོས་མཁལ་མའི་ཟུངས་ཉམས་ཏེ། ། རྐང་པའི་དྲོད་ཉམས་དབུགས་ཐུང་སྣ་ཆུ་
འོང་། ། བླ་རྩ་བྲོས་ན་མི་ཐུབ་འཆི་བར་ངེས། ། སྣ་ལོན་གོང་གི་རྟགས་ཚང་འཚོ་བ་ཡིན། །
ཞེས་པ་སྟེ། ཐ་མར་མཁལ་མར་ལམ་དོན་ན་གཟེ་མ་དང་པི་པི་ལིང་བུ་རམ་བཅས་བསྡུས་པའི་ཐང་དྲོན་
མོས་མཁལ་མའི་རླུང་སྣ་གླན་དགོས་ཤིང་དེ་ལྟར་དུ་མ་བཅོས་ན་མཁལ་མའི་ཟུངས་ཉམས་ཏེ་རྐང་པའི་དྲོད་ཀྱང་
ཉམས་ཤིང་དབུགས་ཐུང་ལ་སྣ་ནས་ཆུ་འོང་བ་དང་བླ་རྩ་བྲོས་ན་མི་ཐུབ་པར་འཆི་བར་ངེས་སོ། རླུང་གི་སྣ་ལོན་



པ་གོང་གི་རྟགས་དྲན་པ་གསལ་བ་དང་རྐང་དྲོད་ཆེ་ལ་དབུགས་རིང་ཞིང་སྣ་ཆུ་ཆད། མཆུ་དང་ལྕེ་རློན་བླ་རྩ་
བརྟན་པ་སོགས་ཚང་ན་འཚོ་བ་ཡིན་ནོ། །
（༤) འདུས་རིམས་བཅོས་ཚུལ།
ཀ སྤྱི་བཅོས།
སྤྱི་བཅོས་སྨིན་དང་ཞི་བྱ་གསོ་བ་གསུམ། །
སྤྱི་བཅོས་དེ་ལ་སྨིན་པ་དང་ཞི་བར་བྱ་བ་དང་གསོ་བ་གསུམ་དུ་ཡོད་དོ། །
ཀ༡ སྨིན་བྱེད།
དང་པོ་སྨིན་བྱེད་དངས་མར་བབས་པ་ཡིས། ། ཕོ་བའི་དྲོད་ཉམས་རྩ་ལམ་འགགས་པའི་
ཕྱིར། ། ཅི་རིགས་སྨྱུང་བྱ་ནང་ནུབ་ཆུ་སྐོལ་བཏུང་། ། འབྲས་གསུམ་ཡོས་ཐུག་སྤྱོད་བཅས་ཚ་བ་
བཏང་། ། བཅའ་སྒ་བྱི་ཚེར་པར་པ་ཏ་གསུམ་ལ། ། གླ་སྒང་བསྡེབས་ཏེ་བསྐོལ་ཐང་རྩེ་འཇམ་
དང་། ། སླེ་ཏྲེས་གླ་སྒང་རྩ་མཁྲིས་སྒ་ཐང་བཏང་། ། བད་རླུང་ཆེ་ན་མ་ནུ་བཞི་ཐང་སྟེ། ། ཁྲག་
མཁྲིས་ཆེ་ན་འབྲས་བུ་གསུམ་ཐང་བཏང་། ། ཟས་སྤྱོད་ཚ་གྲང་གཉིས་སྤང་དྲོ་འཇམ་བསྟེན། །
ཞེས་པ་སྟེ། དང་པོ་སྨིན་བྱེད་དེ་ཡང་དྭངས་མ་ལ་འདུས་རིམས་བབས་པས་ཕོ་བའི་དྲོད་ཉམས་ཏེ་དྭངས་
མ་རྒྱུ་བའི་རྩ་ལམ་རྣམས་འགགས་པའི་ཕྱིར་ཞག་ཅི་རིགས་པར་སྨྱུང་བར་བྱ་ལ་ནང་ནུབ་ཏུ་ཆུ་བསྐོལ་བཏུང་བ་
དང་འབྲས་སམ་ཡང་ན་ཡོས་ཀྱི་ཐུག་པ་དང་སྒ་དང་གོ་སྙོད་འུ་སུའི་སྤྱོད་དང་བཅས་པའི་ཚ་བ་བཏང་། བཅའ་སྒ་
དང་བྱི་ཚེར་དང་པར་པ་ཏ་གསུམ་ལ་གླ་སྒང་བསྡེབས་ཏེ་བསྐོལ་བའི་ཐང་རྩེ་འཇམ་པ་དང་ཡང་སླེ་ཏྲེས་དང་གླ་
སྒང་དང་རྩ་མཁྲིས་དང་ས་སྐྱའི་ཐང་བཏང་ཞིང་ཁྱད་པར་བད་རླུང་ཤས་ཆེ་ན་ཕྱི་རྒྱུད་ལྟར་གྱི་མ་ནུ་བཞི་ཐང་
བཏང་དགོས་པ་ཡིན་ཏེ་ཁྲག་དང་མཁྲིས་པ་ཤས་ཆེ་ན་ཨ་བར་སྐྱུར་ཏེ་འབྲས་གསུམ་གྱི་ཐང་བཏང་ལ་ཟས་དང་
སྤྱོད་ལམ་ཤིན་ཏུ་ཚ་དྲགས་པ་དང་དེ་བཞིན་གྲང་དྲགས་པ་གཉིས་སྤང་ལ་དྲོ་འཇམ་བསྟེན་པས་ཆོག་གོ ། མན་
ངག་ལྷན་ཐབས་སུ། འདུས་པའི་རིམས་འདི་དྭངས་མར་འབབ་པའི་ཕྱིར། ། ནད་འདི་ངོས་འཛིན་བརྟག་
དཀའ་ནད་ཡུན་རིང༌། ། བཅོས་ཀྱི་གཉེན་པོས་སླེབས་ཀྱང་འདི་ག་ལྕི། ། སྟོབས་ཆེ་སྨིན་ལོང་མེད་པའི་ཚ་
རིམས་ལ། ། བཙན་དུག་གླ་རྩི་གུ་གུལ་གྲི་ཤ་དང་། ། རེ་ལྕག་ཤུ་དག་ཆུ་རྩ་ཐར་ནུ་བ། ། དུར་བྱིད་ཅུ་གང་
གི་ཝཾ་ ཨ་རུ་རྣམས། ། དྲི་ཆུས་རིལ་བུ་བྲ་རིལ་ཙམ་དུ་བསྒྲིལ། ། དྲག་པོ་བཅུ་གསུམ་ཞེས་པའི་སྦྱོར་བ་
འདིས། ། ཚ་བ་གཉན་རིམས་སྤྱི་དང་ཁྱད་པར་དུ། ། བལ་ནད་རིམས་ཀུན་དྲག་པོའི་ལམ་ནས་འདྲེན། །
སྟོབས་ཆུང་གོང་གི་སྤུ་ནག་ཉེར་ལྔ་དང་། ། ཟླ་ཤེལ་མྱུ་གུའི་སྦྱོར་བ་ལྟག་པ་སྤྲད། ། ཅེས་བཤད་དོ། །
25



ཀ༢ སྨིན་རྟགས།
དེ་ཡི་སྨིན་རྟགས་རྔུལ་གཡོས་ཕྲུམ་སེར་སངས། །
ཞེས་པ་སྟེ། དེ་སྨིན་པའི་རྟགས་ལ་རྡུལ་གཡོས་ཤིང་ཕུམ་སེར་ཏེ་གྲང་ཤུམ་སངས་པ་ཡིན་ནོ། །
ཁ༡ ཞི་བྱེད། །
དེ་འོག་བར་དུ་ཞི་བས་བཅོས་བྱ་སྟེ། ། དེ་ཡང་བཅོས་པའི་དུས་ལ་གསར་རྙིང་གཉིས། །
ཞེས་པ་སྟེ། གོང་བཤད་སྨིན་པའི་རྟགས་རྫོགས་པའི་རྗེས་སམ་དེའི་འོག་ཏུ་བར་དུ་ཞི་བར་བྱེད་པའི་སྒོ་
ནས་བཅོས་པར་བྱ་དགོས་ཏེ། དེ་ཡང་བཅོས་པའི་དུས་ལ་གསར་པ་དང་རྙིང་པ་གཉིས་ཡོད་དོ། །
ག༡ གསར་བཅོས།
གསར་དུས་ཉེས་པའི་སྟོབས་ཀྱིས་བཅོས་པ་དང་། ། ཚ་བའི་སྟོབས་དང་སྦྱར་ནས་བཅོས་པ་
གཉིས། ། ཉེས་པའི་སྟོབས་སྦྱར་རླུང་མཁྲིས་བད་ཀན་གསུམ། ། གང་ཤས་ཆེ་བ་སྔོན་ལ་ཞི་བར་
བྱ། ། ཆ་མཉམ་བད་མཁྲིས་རླུང་གསུམ་རིམ་པས་བཅོས། ། རླུང་ལ་སླེ་ཏྲེས་མཁྲིས་ལ་ ཨ་རུ་
ར། ། བད་ཀན་ པི་པི་ལིང་གི་ཆིག་ ཐང་ བཏང་། ། ཆ་མཉམ་ པ་ ལ་ འབྲས་ བུ་ གསུམ་ ཐང་
བསྟེན། །ཟས་སྤྱོད་སྨན་དཔྱད་དེ་ཡི་གཉེན་པོར་སྦྱར། ། ཚ་བའི་སྟོབས་དང་སྦྱར་ཏེ་བཅོས་པ་
ནི། ། ཡུལ་དུས་ན་ཚོད་ནད་ཁམས་ཟས་སྤྱོད་ཀྱིས། ། ཚ་སྟོབས་ཆེ་ཆུང་གཉིས་སུ་འགྱུར་བའི་
ཕྱིར། ། སྟོབས་ཆེ་སྨིན་དུས་བསྡད་པའི་ལོང་མེད་པས། ། ཞག་གཅིག་སྤྱང་བྱས་ནང་པར་གསར་
ཤ་བྱིན། ། དེ་ཡི་ནང་པར་གསེར་ཕུད་སྐྱུགས་ཀྱིས་དྲང་། ། སྐྱུགས་བྱས་ནང་པར་ཧོང་ལེན་བཤལ་
གྱིས་སྦྱང་། ། དེ་ཡིས་ཕོ་བའི་བད་མཁྲིས་བསལ་བྱས་ལ། ། ག་བུར་རྒྱལ་བློན་གསུམ་ལྔ་བདུན་པ་
འམ། ། རིན་ཆེན་ཞགས་པ་ལུས་ཟུངས་ཚ་སྟོབས་སྦྱར། ། སྐབས་སུ་སྨན་བཏང་རྗེས་ལ་ཚད་ལམ་
བསལ། ། སྣོད་ཚད་ཆེ་ན་མངར་བའི་སྨན་གྱིས་སྦྱང་། ། སྟོད་གཟེར་ལུད་པ་དམར་སེར་གནས་
སྦྱར་གཏར། ། ཚ་བའི་རླངས་གདོན་ཁྲག་བོངས་ཆེར་མི་རུང་། ། སྟོབས་ཆུང་བྱ་ཀྲྀ་ སྐྱེར་པ་པ་ཏོ་
ལ། ། ཧོང་ལེན་སྒྲོན་ཤིང་གླ་སྒང་འབྲས་བུ་གསུམ། ། བསྐོལ་གྲངས་བཏང་རྗེས་གཙོ་བོ་བརྒྱད་པ་
ལ། ། གླ་སྒང་པར་པ་ཏ་དང་དུག་མོ་ཉུང་། ། པ་ཏོ་ལ་དང་རྩ་མཁྲིས་བསྣན་ལ་བཏང་། །
ཞེས་པ་སྟེ། གསར་དུས་དེ་ལ་ཡང་རླུང་མཁྲིས་བད་ཀན་གསུམ་སྟེ་ཉེས་པའི་སྟོབས་ཀྱིས་བཅོས་པ་དང་ཚ་
བའི་སྟོབས་ཆེ་ཆུང་དང་སྦྱར་ནས་བཅོས་པ་གཉིས་ལས་ཉེས་པའི་སྟོབས་དང་སྦྱར་ཏེ་བཅོས་པར་རླུང་དང་མཁྲིས་
པ་བད་ཀན་གསུམ་ལས་གང་ཤས་ཆེ་བ་དེ་སྔོན་ལ་ཞི་བར་བྱ་ལ། ཆ་མཉམ་ན་བད་ཀན་དང་མཁྲིས་པ་རླུང་གསུམ་
རིམ་པས་བཅོས་དགོས་པ་རླུང་ལ་སླེ་ཏྲེས་དང་མཁྲིས་པ་ལ་ཨ་རུ་ར་བད་ཀན་ལ་པི་པི་ལིང་རྣམས་ཀྱི་ཆིག་ཐང་
26



བཏང་བ་དང་འདུ་བདེ་དག་གསུམ་ཆ་མཉམ་པ་ལ་ཨ་བར་སྐྱུར་ཏེ་འབྲས་བུ་གསུམ་གྱི་ཐང་བསྟེན་ཞིང་ཟས་སྤྱོད་
དང་སྨན་དཔྱད་གཉིས་ཚ་བ་ཞི་ཡང་དེའི་གཉེན་པོར་སྦྱར་ཏེ་གང་ལ་གང་འཚམ་རིག་པས་དཔྱོད་དགོས་སོ། །
ཚ་བའི་སྟོབས་ཆེ་ཆུང་དང་སྦྱར་ཏེ་བཅོས་པར་བྱ་བ་ནི་ཡུལ་ཚ་དུགས་དུས་སྟོན་དཔྱིད་ན་ཚོད་དར་མ་སོགས་ཡིན་
མིན་དང་ནད་ཀྱི་ཁམས་ཟས་སྤྱོད་སོགས་རྒྱས་པ་གོང་དུ་བཤད་པ་ལྟར་གྱིས་ཚད་པའི་སྟོབས་ལ་ཆེ་བ་དང་ཆུང་བ་
གཉིས་སུ་འགྱུར་བའི་ཕྱིར་སྟོབས་ཆེ་བར་སྨིན་པའི་དུས་བསྒུགས་ནས་བསྡད་པའི་ལོང་མེད་པས་ཞག་གཅིག་རིང་
སྨྱུང་བར་བྱས་ལ་དེའི་ནང་པར་བ་ལང་དང་རི་དྭགས་ཀྱི་ཤ་གསར་པ་སྦྱིན་ཞིང་དེའི་ནང་པར་གསེར་གྱི་ཕུད་བུའི་
སྐྱུགས་ཀྱིས་དྲང་བ་དང་སྐྱུགས་བྱས་པའི་ནང་པར་ཧོང་ལེན་དང་དུར་བྱིད་ཀྱི་བཤལ་གྱིས་སྦྱང་བ་དེས་ཕོ་བའི་
བད་ཀན་དང་མཁྲིས་པ་བསལ་བར་བྱས་ལ། ག་བུར་དང་ཅུ་གང་བོང་ང་དཀར་པོ་སྟེ་རྒྱལ་བློན་གསུམ་མམ་གི་ཝཾ་
གུར་ཀུམ་བསྣན་པས་ལྔ་བ་དོམ་མཁྲིས་གླ་རྩི་བསྣན་པས་བདུན་པའམ་རིན་ཆེན་ཞགས་པ་ཞེས་ཕྱི་རྒྱུད་ནས་བཤད་
པའི་ག་བུར་བཅུ་བཞི་བ་ལུས་ཟུངས་བཟང་ངན་དང་ཚ་སྟོབས་ཆེ་ཆུང་སོགས་སྦྱར་ལ་སྐབས་སྐབས་སུ་སྨན་བཏང་
སྟེ་ཞུ་བའི་རྗེས་ལ་ཚད་པའི་ལམ་རྡུལ་དུ་གདོན་ཏེ་བསལ་བ་དང་། སྣོད་ཀྱི་ཚད་པ་ཆེ་བ་ན་མངར་བའི་སྨན་ཏེ་
རྒུན་འབྲུམ་དང་དུར་བྱིད་ཀྱིས་སྦྱང་བ་དང་སྟོད་དུ་གཟེར་ཞིང་ལུད་པ་དམར་སེར་སྲིད་ན་ནད་དམིགས་ཀྱི་རྩ་
གནས་སྦྱར་ལ་གཏར་དགོས་ཀྱང་ཚ་བའི་རླངས་པ་གདོན་ཙམ་ལས་ཁྲག་བོངས་ཆེར་མི་རུང་ཞིང་སྟོབས་ཆུང་ལ་བྱ་
ཀྲྀ་ཞེས་པ་སྟག་ཚེར་དང་སྐྱེར་པ་དང་པ་ཏོ་ལ་སྟེ་རྒྱ་ཁུར་དང་ཧོང་ལེན་དང་སྒྲོན་མེ་ཤིང་དང་གླ་སྒང་དང་ཨ་བར་
སྐྱུར་ཏེ་འབྲས་བུ་གསུམ་བཅས་བསྐོལ་བའི་གྲངས་ཐང་བཏང་རྗེས་ཕྱི་རྒྱུད་ཀྱི་གཙོ་བོ་བརྒྱད་པ་ལ་གླ་སྒང་དང་
པར་པ་ཏ་དང་དུག་མོ་ཉུང་པ་ཏོ་ལ་སྟེ་རྒྱ་ཁུར་དང་རྩ་མཁྲིས་རྣམས་བསྣན་ལ་བཏང་བའོ། །
ག༢ རྙིང་བཅོས།
ཟླ་གཅིག་ཕར་ འདས་ རིམས་རྙིང་ཚ་བ་རྣམས། །སླེ་ཏྲེས་པི་པི་ལིང་དང་ འབྲས་བུ་
གསུམ། ། ཐང་མང་བཏང་རྗེས་ཉི་ཤུ་རྩ་ལྔ་སྦྱར། ། སྐབས་སུ་རྔུལ་དབྱུང་མིག་ཆུ་སེར་ན་
སྒྲུང་། ། བཤང་གཅི་ཕྱེན་འགགས་པ་ལ་བྱ་ཀྲི་དང་། ། གཟེ་མ་འོ་མ་བུར་རྙིང་བསྐོལ་བ་ཕན། །
མདོག་སྔོ་ཤ་སྐམ་དང་ག་བདེ་བ་ན། ། ཚ་བ་ཕྱི་རུ་བྱེར་བས་ཆུ་ལྕག་ཕན། ། རྩ་ཁྲིད་ན་འཕྲེང་ལྕི་
ན་ཅུང་ཟད་གཏར། ་ ། ཚིགས་གཞི་རུས་པ་ན་སྐྲངས་ཆུ་ལུམས་བྱ། ། རིམས་རྗེས་སྣ་རྩ་སྐྲངས་ན་
གང་ཉེ་གཏར། ། གུར་ཀུམ་ཀ་ར་མར་གསར་སྣ་སྨན་བཏང་། ། བྲག་ཞུན་སྟག་ཤ་ཧོང་ལེན་དྲི་ཆུ་
བྱུག ། ཀོ་ལེར་ན་ཞིང་གཟེར་ན་མཚན་དུགས་བྱ། ། ཤེད་མེད་སྨད་ཚད་སྐྱེས་ན་སྨད་འདྲེན་
བཏང་། །ཟུངས་ཟད་རོ་སྨད་དྲོད་བྲལ་འཇམ་རྩི་བྱ། ། སྟོབས་མེད་གཏིང་ཚད་མ་ཐོན་རླུང་སྐྱེས་
ན། ། ཏིག་ཏའི་སྨན་མར་སྦྲང་རྩི་སྦྱར་ལ་བསྟེན། ། མདོར་ན་ཚ་བ་ནད་ཟུངས་ཀུན་འབྲེལ་



ཕྱིར། ། ཐོར་བུ་སྣ་ཚོགས་མ་ངེས་འབྱུང་བས་ན། ། ཚ་བ་སྤྱི་དང་འཕྲུལ་ཏེ་ནད་སྣ་བསལ། །
ཞེས་པ་སྟེ། ཟླ་བ་གཅིག་ཕར་འདས་པའི་རིམས་རྙིང་པའི་ཚ་བ་རྣམས་ལ་སླེ་ཏྲེས་དང་པི་པི་ལིང་དང་ཨ་
བར་སྐྱུར་ཏེ་འབྲས་བུ་གསུམ་གྱི་ཐང་མང་དུ་བཏང་རྗེས་ཕྱི་རྒྱུད་ཀྱི་ག་བུར་ཉི་ཤུ་རྩ་ལྔ་སྦྱར་ལ་སྐབས་སུ་རྔུལ་དབྱུང་
བདང་མིག་དང་ཆུ་མདོག་སེར་ན་སྤྱི་བཅོས་སྐབས། སྐྱེད་ཆུང་མིག་རྩ་སེར་ན་བཤལ་གྱིས་སྦྱངས། ། ཞེས་
པའི་སྦྱོར་བས་སྦྱང་བ་དང་བཤང་བ་དང་གཅིན་དང་ཕྱེན་ནམ་འོག་རླུང་འགགས་པ་ལ་བྱ་ཀྲི་སྟེ་སྟག་ཚེར་དང་
གཟེ་མ་འོ་མ་བུ་རམ་རྙིང་པ་རྣམས་བསྐོལ་བ་ཕན་པ་དང་། མདོག་སྔོ་ཞིང་ཤ་སྐམ་ལ་དང་ག་བདེ་བ་ན་ཚ་བ་ཕྱི་རུ་
བྱེར་བ་ཡིན་པས་ན་ཆུ་ལྕག་གིས་བྲབ་ན་ཕན་ཞིང་། རྩ་འཁྲིད་ཅིང་ན་ལ་འཕྲེང་བ་སྟེ་རྒྱགས་ལ་ལྕི་སྙམ་བྱེད་ན་
གང་བབས་ལ་ཅུང་ཟད་གཏར་བ་དང་། ཚིགས་གཞི་དང་རུས་པ་ན་ཞིང་སྐྲངས་ན་བདུད་རྩི་ལྔའམ་བསིལ་ཆུའི་
ལུམས་བྱ་བ་དང་། རིམས་ཀྱི་རྗེས་སྣའི་རྩ་བ་སྐྲངས་པ་ན་གང་ཉེ་བ་གཏར་ཞིང་གུར་ཀུམ་དང་ཀ་ར་མར་གསར་
དང་སྦྱར་བའི་སྣ་སྨན་བཏང་བ་དང་བྲག་ཞུན་དང་སྟག་ཤ་ནག་པོ་དང་ཧོང་ལེན་རྣམས་དྲི་ཆུས་ཁུ་བ་བྱས་པ་བྱུག
ཀོ་ལེར་ན་ཞིང་གཟེར་བ་ན་ཆན་དཀར་བསྲོས་པའི་དུགས་བྱ་བ་དང༌། ཤེད་མེད་ཅིང་སྨད་ཀྱི་ཚད་པ་སྐྱེས་པ་ན་
ནི་རུ་ཧ་བར་པའི་སྟེང་ལྕམ་རྩ་དང་འོ་མའི་སྨད་འདྲེན་བཏང་བ་དང་། ཟུངས་ཟད་ཅིང་གཉིད་མེད་པ་ལ་རོ་སྨད་
དྲོད་དང་བྲལ་ན་ཕྱི་རྒྱུད་སླེ་འཇམ་གྱི་འཇམ་རྩི་བྱ་ཞིང་ལུས་ཀྱི་སྟོབས་མེད་ཅིང་གཏིང་གི་ཚད་པ་མ་ཐོན་པར་རླུང་
སྐྱེས་ན་ཕྱི་རྒྱུད་ཀྱི་ཏིག་ཏའི་སྨན་མར་སྦྲང་རྩི་དང་སྦྱར་ལ་བསྟེན། མདོར་ན་ཚ་བ་དེ་ནད་དང་ཟུངས་ཀུན་ལ་
འབྲེལ་བའི་ཕྱིར་ཐོར་བུའི་ནད་སྣ་ཚོགས་མ་ངེས་པ་དུ་མ་འབྱུང་སྲིད་པས་ན་ཚ་བ་སྤྱི་དང་ཕན་ཚུན་གཤམ་དུ་
བརྗོད་པ་ལྟར་འཕྲུལ་ཤེས་པར་བྱས་ཏེ་ནད་སྣ་རྣམས་བསལ་ལོ། །
ང༡ ཟུངས་གསོ་བ།
ཐ་མ་རི་ཐང་མཚམས་སུ་ཟུངས་གསོ་སྟེ། ། འདུས་རིམས་ཡིན་ཕྱིར་ངེས་མེད་འཁྲུལ་སོ་
ཆེ། ། ལེགས་པར་བརྟགས་ནས་ཁ་ཟས་རིམ་གྱིས་གློད། ། འདྲར་སྣང་བློ་བྲིད་འཕྲང་ལ་མ་ཤོར་
གཅེས། ། །
ཞེས་པ་སྟེ། ཐ་མ་ཚ་བ་ཟད་རླུང་སྐྱེས་པའི་རི་ཐང་གི་མཚམས་སུ་ཟུངས་གསོ་བར་བྱ་དགོས་ཏེ་འདུས་
པའི་རིམས་ཡིན་པའི་ཕྱིར་ངེས་མེད་དུ་འཁྲུལ་སོ་ཆེ་བས་ལེགས་པར་བརྟགས་ནས་ཁ་ཟས་རྣམས་རིམ་གྱིས་གློད་པ་
ལས་འདྲ་སྣང་བློ་བྲིད་ཀྱི་འཕྲང་ལ་མ་ཤོར་བ་ཤིན་ཏུ་གཅེས་དགོས་སོ། །
ཁ བྱེ་བྲག་གི་བཅོས།
དེ་ནས་འདུས་རིམས་བྱེ་བྲག་གསོ་བ་ནི། ། རྒྱུན་རིམས་པ་ཏོལ་གསུམ་པའི་ཐང་བཏང་
ཞིང་། ། ཁྱད་པར་བད་ཀན་ཤས་ཆེ་སྒྲེག་ཅིང་སྐྱུག ། མི་འཇུ་ཡི་ག་འགགས་ན་སྐྱུགས་ཀྱིས་



དྲོང་། ། མཁྲིས་བབས་མིག་ཆུ་སེར་ན་བཤལ་གྱིས་སྦྱང་། ། སྲིན་ཁྲོས་ཕོ་བར་ཟུག་ལ་གོ་བྱེས་
བསད། ། རྟག་པའི་རིམས་ལ་ཧོང་ལེན་ལྔ་བ་སྦྱར། ། གར་བབས་རྩ་ལ་ཅི་རན་རིག་པས་
གཏར། ། ། ཉིན་གཅིག་པ་ལ་གླ་སྒང་བརྒྱུད་པ་བཏང་། ། གཙོ་བོ་རྡུལ་མང་དབྱུང་ཞིང་ཆུ་ལྕག་
བྱ། ། ཉིན་གསུམ་པ་ལ་བཅའ་སྒ་བཞི་ཐང་བཏང་། ། བྱི་རུག་བཅུ་བ་སྦྲང་དང་སྦྱར་ལ་བྱིན། །
ཉིན་བཞི་བ་ལ་སླེ་ཏྲེས་གསུམ་ཐང་བཏང་། ། སླེ་ཏྲེས་བྲག་ཞུན་སྦྱར་བྱུགས་མཁན་ཆུས་བྲན། །
རུ་རྟ་ཨ་རུ་འོ་མའི་འཇམ་རྩི་བྱ། ། ཚིགས་པ་ཁ་བྱེ་ཟུག་གཟེར་གང་ཆེ་བསྲེག ། ཀླད་པར་བབས་
ན་སྣ་བཤལ་བཏང་བའམ། ། ཆུ་ཚན་གླ་རིལ་དུགས་བྱ་ནང་རྩ་སྦྱང་། ། རྗེས་ལ་རྩ་བ་འབྲས་བུའི་
སྨན་མར་སྦྱར། ། ཀུན་ལ་པ་ཏོ་ལ་དང་པུ་ཙེ་ཤེལ། ། གླ་སྒང་ཤིང་མངར་ཨ་རུ་ར་དང་ལྔ། ། པ་
ཏོལ་ལྔ་འདིའི་ཐང་ཕྱེ་གང་རིགས་ཕན། ། རིམས་གང་ཅིས་ཀྱང་ཚ་བ་མི་ཆོག་ན། ། འཚོ་དཀའ་
ལག་པའི་རྩ་ལ་ལན་འགའ་གཏར། ། ཉིན་གཅིག་མི་གཏར་བཞི་བོ་རང་རང་རྩ། ། གཏར་བས་
རིམས་ཀྱི་ཚ་བ་རྩད་ནས་འདོན། ། ཀུན་ལ་རི་ཐང་མཚམས་སུ་གཟབ་པ་གཅེས། །
ཞེས་པ་སྟེ། དེ་ནས་འདུས་པའི་རིམས་བྱེ་བྲག་ཏུ་གསོ་བ་ནི། རྒྱུན་རིམས་ལ་པ་ཏོ་ལ་སྟེ་རྒྱ་ཁུར་དང་དུག་
མོ་ཉུང་ཧོང་ལེན་གསུམ་པའི་ཐང་བཏང་ཞིང་ཁྱད་པར་དུ་བད་ཀན་ཤས་ཆེ་ན་སྒྲེག་ཅིང་སྐྱུག་པ་དང་མི་འཇུ་བར་
ཡི་ག་འགགས་པ་ན་སོ་ཆ་དང་རྒྱམ་ཚྭའི་སྐྱུགས་ཀྱིས་དྲངས་པ་དང་། མཁྲིས་པར་བབས་པས་མིག་དང་ཆུ་སེར་ན་
དུར་བྱིད་རྒུན་འབྲུམ་ཕྱི་རྒྱུད་ཨིནྡྲ་བཞི་ཐང་བཅས་ཀྱི་བཤལ་གྱིས་སྦྱང་། སྲིན་ཁྲོས་པས་ཕོ་བར་ཟུག་ཆེ་བ་ལ་གོ་བྱེ་
ཞེས་མ་ནུ་ཁྲག་ཅན་དང་བུ་རམ་རིལ་བུ་སྦྱར་བས་བསད་ཅིང་རྟག་པའི་རིམས་ལ་ཧོང་ལེན་དང་རྒྱུ་ཁུར་གླ་སྒང་བ་
སྤུ་གནྡྷ་པ་ཏྲ་སྟེ་སྣ་ལྔ་བ་སྦྱར་ལ་གར་བབས་ཀྱི་རྩ་ལ་ཅི་རན་པར་རིགས་པས་གཏར་ཞིང་ཉིན་གཅིག་པ་ལ་གླ་སྒང་
དང་པ་ཏོ་ལ་སྟེ་རྒྱ་ཁུར་དང་འབྲས་བུ་ཨ་བར་སྐྱུར་གསུམ་ནིམ་པ་དུག་ཉུང་རྒུན་འབྲུམ་བཅས་བརྒྱད་པ་བཏང་བ་
དང་གཙོ་བོ་ལ་རྡུལ་མང་དུ་དབྱུང་ཞིང་ཆུ་ལྕག་བྱའོ། ། ཉིན་གསུམ་པ་ལ་བཅའ་སྒ་ཙན་དན་དཀར་པོ་ཏིག་ཏ་སླེ་
ཏྲེས་བཅས་བཞི་ཐང་བཏང་བ་དང་བྱི་རུག་སྤོས་དཀར་ཡུང་སྐྱེར་བྲག་ཞུན་དུག་ཉུང་བོང་ང་འབྲས་བུ་ཨ་བར་
སྐྱུར་གསུམ་རྣམས་ཏེ་བཅུ་བ་སྦྲང་དང་སྦྱར་ལ་བྱིན། ཉིན་བཞི་བ་ལ་སླེ་ཏྲེས་གླ་སྒང་སྐྱུ་རུ་སྟེ་གསུམ་ཐང་བཏང་
ཞིང་སླེ་ཏྲེས་དང་བྲག་ཞུན་སྦྱར་བ་བྱུགས་ལ་མཁན་པ་ཆུ་དྲོན་མོར་སྦྱངས་པས་བྲན་ཞིང་རུ་རྟ་དང་ཨ་རུ་དང་འོ་
མའི་འཇམ་རྩི་བྱ་བ་དང་ཚིགས་པ་ཁ་བྱེ་ན་ཟུག་གཟེར་གང་ཆེ་བར་བསྲེག ཀླད་པར་བབས་པ་ན་ཕྱི་རྒྱུད་འབྲི་ཏ་
ས་འཛིན་ལྔ་བའི་སྣ་བཤལ་བཏང་བའམ་ཆུ་ཚན་ནམ་ལུས་ཀུན་ལ་གླ་རིལ་གང་རིགས་ཀྱི་དུགས་བྱ་བ་དང་ནང་རྩ་
ནས་ཕྱི་རྒྱུད་ལྟར་སྦྱང་ཞིང་རྗེས་ལ་ཕྱི་རྒྱུད་ལྟར་རྩ་བ་ལྔ་དང་འབྲས་བུ་གསུམ་པོའི་སྨན་མར་སྦྱར་ཞིང་ཀུན་ལ་པ་ཏོ་
ལ་གོང་བཤད་དང་པུ་ཙེ་ཤེལ་ཏེ་ཧོང་ལེན་དང་གླ་སྒང་དང་ཤིང་མངར་དང་ཨ་རུ་ར་དང་ལྔ་བཅས་པའི་པ་ཏོ་ལ་ལྔ་
29



བ་འདིའི་ཐང་ངམ་བྱེ་མ་གང་རིགས་ཕན། རིམས་གང་ཡང་ཅི་བྱས་ཀྱང་ད་དུང་ཚ་བ་མི་ཆག་ན་འཚོ་དཀའ་བ་
ཡིན་པས་ལག་པའི་མཁྲིས་རྩ་གཤའ་རིངས་དང་ཕྲན་བུ་ལ་ལན་འགའ་གཏར་བར་བྱ་དགོས་ཏེ། དེ་ཡང་ཤ་ལ་
བབས་པའི་རིམས་ཉིན་གཅིག་པ་གཏར་ན་རྗེས་མི་ཆོད་པར་བྱེར་འགྲོ་བས་མི་གཏར་ཞིང་གཞན་བཞི་པོའི་རྒྱུན་
རིམས་ནི་དྭངས་མར་བབས་པས་དྭངས་མ་བད་མཁྲིས་ཀྱི་ཡུལ་ཡིན་པས་གཤའ་རིངས་རང་རྩ་དང་རྟག་པའི་
རིམས་ཁྲག་ལ་བབས་པས་ཁྲག་རྩ་རུ་ཐུང་ལ་སོགས་གང་རྒྱས་དང་ཉིན་གསུམ་པ་ཚིལ་ལ་བབས་པས་ནད་རྟགས་
དང་བསྟུན་ལ་མགོ་བོའི་རང་རྩ་གསེར་མདུང་དང༌། ཉིན་བཞི་བ་རུས་པ་ལ་བབས་པས་རུས་པའི་ཚ་བ་མཁལ་
མའི་རྩ་ལ་བྱིན་གཞུག་རང་རྩ་ཡིན་པ་དེ་རྣམས་གཏར་བས་རིམས་ཀྱི་ཚ་བ་རྩེད་ནས་འདོན་ཞིང་དེ་ཀུན་ལ་རི་ཐང་
གི་མཚམས་སུ་གཟབ་པ་གཅེས་སོ། །
（༥）གཉན་རིམས་བཅོས་པ།
ཀ སྤྱི་བཅོས། །
གཉན་རིམས་བཅོས་ཐབས་སྤྱི་དང་བྱེ་བྲག་གཉིས། །སྤྱི་བཅོས་དང་པོ་རྩ་ཡི་འབྲོས་འཕྲང་
བསྡམ། ། གཉིས་པ་གཉེན་པོ་སྦྱར་བས་བསད་པ་དང་། ། གསུམ་པས་རོ་དབྱུང་བཞི་བས་ནད་
ལྷག་བསལ། ། དང་པོ་རྩ་ཡི་འབྲོས་འཕྲང་བསྡམ་ པ་ནི། ། མི་དོམ་མཁྲིས་པ་གླ་རྩི་བོང་ང་
དཀར། ། རྒྱུ་དུས་ཆོས་ སྨན་བྲག་ཞུན་ཡུང་བ་རྣམས། ། ལོ་བརྒྱད་ཆུ་ལ་སྦྱངས་ལ་ཁོང་དུ་
བཏང་། ། སྨིན་བྱེད་ཐང་དང་ལྟག་པ་སྤྲད་པར་ཤིས། ། སྡུད་སྒོ་མཚོགས་མ་དྲུག་པ་བཅུ་གསུམ་
པ། ། ནང་ལོང་འཕར་རྩ་སྤྲ་བ་བཞི་ལྔས་མནན། ། དེས་ནི་རྩ་ཡི་འབྲོས་འཕྲང་འགེགས་པར་
བྱེད། ། གཉེན་པོ་འཛིན་པ་བོང་ངའི་མེ་ཏོག་དང་། ། ལྐོག་དུག་ཨ་རུ་ཤ་ཆེན་ཆ་ཡིས་བསྐྱེད། །
དྲི་ཆུའི་རིལ་བུ་སྲན་ཙམ་ཐེངས་འགའ་བཏང་། ། ལྕི་རྡུལ་ཕྱི་ཚད་ཆེ་ན་གསོད་པའི་རྟགས། །
གཟེར་བཤལ་རོ་དབྱུང་མ་ཐེབས་བསྐྱར་ལ་སྦྱང་། ། བསྐྱར་ཡང་མི་འཇུག་སྲོག་རླུང་ཉམས་ཏེ་
འཆི། ། ལེགས་འཁྲུ་མདོག་སེར་དྲི་ཆེ་རོ་ཐོན་རྟགས། ། མཁྲིས་པ་ཐོན་ཆུང་མིག་སེར་བསྐྱར་ལ་
བཏང་། ། འབྱོངས་ན་མིག་སྤྲིན་འཕྲལ་ལ་དཀར་པོར་འགྲོ། ། ཕྱེ་མ་གི་ཝཾ་གུར་ཀུམ་དུག་མོ་
ཉུང་། ། ཧོང་ལེན་ཏིག་ཏ་སྐྱེར་ཤུན་བོང་ང་དཀར། །ཀྱི་ལྕེ་གུ་གུལ་ལྕམ་རྩ་སྒྲོ་པུལླ། ། ཞིབ་
བཏགས་དུས་བཞིར་ཆུས་ འཕུལ་ ཚད་ལྷག་འཛོམས། ། ཚ་ ཡང་ ག་བུར་སྲོག་རླུང་ལྡོག་ཕྱིར་
སྤང་། ། གཉན་མ་སོད་པར་གཏར་དང་དཀར་མངར་སྤང་། ། འབྲས་ཐུག་ཡོས་ཐུག་བསྐོལ་
གྲངས་ཆུ་གྲོག་བཏང་། །
ཞེས་པ་སྟེ། གཉན་རིམས་བཅོས་པའི་ཐབས་ལ་སྤྱི་དང་བྱེ་བྲག་གཉིས་ལས། སྤྱི་བཅོས་ལ་ཡང་དང་པོ་



རྩའི་འབྲོས་འཕྲང་བསྡམ་པ་དང་། གཉིས་པ་གཉེན་པོ་གང་འཕྲོད་སྦྱར་བས་བསད་པ་དང་། གསུམ་པས་ནད་
ཀྱི་རོ་དབྱུང་བ་དང་། བཞི་བས་ནད་ལྷག་བསལ་བ་བཞི་ལས། དང་པོ་རྩའི་འབྲོས་འཕྲང་བསྡམ་པ་ནི། མི་
དོམ་གྱི་མཁྲིས་པ་གླ་རྩི་དང་བོང་ང་དཀར་པོ་རྒྱུ་དུས་དང་མཚན་ཉིད་ཚང་བར་བསྒྲུབས་པའི་བདུད་རྩི་ཆོས་སྨན་
ནམ་དགེ་སློང་ངམ་སྔགས་པ་མཚན་ཉིད་ལྡན་པའི་དྲི་ཆེན་དང་བྲག་ཞུན་ཡུང་བ་རྣམས་བྱིས་པ་འོ་བརྒྱད་ཀྱི་དྲི་ཆུ་
ལསྦྱངས་ལ་ཁོང་དུ་བཏང་། སྨིན་བྱེད་ཀྱི་ཐང་ཕྱི་རྒྱུད་ནས་བཤད་པའི་གཟེར་ཤས་ཆེ་ན་གཟེར་ཐང་གསུམ་པ་
འཁྲུགས་ཀྱི་སྐབས་ལྟར་དང་། རླུང་ཆེ་ན་མ་ནུ་བཞི་ཐང་། ཁྲག་མཁྲིས་ཤས་ཆེ་ན་སླེ་ཏྲེས་བཞི་ཐང་རྣམས་གང་
རིགས་དང་ལྟག་པ་སྤྲད་པར་ཤིས་ཤིང་། ལྟག་པའི་སྡུད་སྒོ་དང་མཚོག་མ་དང་ཚིགས་པ་དྲུག་པ་དང་བཅུ་གསུམ་
པ་དང་ནང་ལོང་གི་འཕར་རྩ་གཉིས་རྣམས་སྤྲ་བ་བཞི་ལྔས་བསྣན་དགོས་ཏེ། དེས་ནི་རྩའི་འབྲོས་འཕྲང་རྣམས་
འགེག་པར་བྱེད་དོ། གཉེན་པོའི་སྨན་འཛིན་པ་བཙན་དུག་དཀར་པོ་ཆ་གཅིག་བོང་ང་ནི་ནག་པོ་ལ་བྱ་བས་དེའི་
མེ་ཏོག་ཆ་གཉིས་དང་ལྷོག་དུག་པ་ཆ་གསུམ་དང་། ཨ་རུ་ཆ་བཞི་སྐྱེས་པ་དར་མའི་ཤ་ཆེན་ཆ་ལྔ་ཆས་བསྐྱེད་པ་
ཡིན་ཏེ་དྲི་ཆུས་རིལ་བུ་སྲན་མ་ཙམ་བྱས་ལ་ཐེངས་འགའ་བཏང་བས་ལུས་ལྕི་ཞིང་རྟུལ་ལ་ཕྱི་ཚད་ཆེ་ན་གཉན་དེ་
གསོད་པའི་རྟགས་ཡིན་པས་གཟེར་བཤལ་འཁྲུགས་ཚད་གཟེར་ཐུང་སྐབས་ཀྱི་གཉེན་པོ་ལྔ་སྦྱོར་རམ་ཆེན་མོས་རོ་
དབྱུང་ཞིང་མ་ཐེབས་ན་བསྐྱར་ལ་སླར་སྦྱང་བ་དང་། བསྐྱར་ཡང་མི་འཇུག་ན་སྲོག་གི་རླུང་ཉམས་ཏེ་འཆི་བ་ཡིན་
ལ། ལེགས་པར་འཁྲུ་ཞིང་མདོག་སེར་ལ་དྲི་ཆེ་ན་ནད་ཀྱི་རོ་ཐོན་པའི་རྟགས་ཡིན་ཅིང་མཁྲིས་པ་ཐོན་ཆུང་ལ་མིག་
སེར་ན་བསྐྱར་ལ་བཏང་ཞིང་འབྱོངས་པ་ན་མིག་སྤྲིན་དེ་འཕྲལ་ལ་མདོག་དཀར་པོར་འགྲོ་ཞིང་། ཕྱེ་མ་ལ་གི་ཝཾ་
དང་གུར་ཀུམ་དང་དུག་མོ་ཉུང་ཧོང་ལེན་དང་ཏིག་ཏ་དང་སྐྱེར་ཤུན་དང་བོང་ང་དཀར་པོ་ཀྱི་ལྕེ་དང་གུ་གུལ་ནག་
པོ་དང་ལྕམ་རྩ་དང་སྒྲོ་པུཊྚ་སྟེ་སྒྲོ་བ་ཤིང་གི་མེ་ཏོག་རྣམས་ཞིབ་ཏུ་བཏགས་ལ་དུས་གུང་གཉིས་དགོངས་ཞོགས་
བཞིར་ཆུས་ཕུལ་ནས་བཏང་ན་ཚད་པའི་ལྷག་འཇོམས་ཤིང་ནད་དེ་ཚ་བ་ཡིན་ཡང་ག་བུར་ནི་སྲོག་རླུང་དུ་ལྡོག་
པའི་ཕྱིར་སྤང་བར་བྱ་ཞིང་གཉན་མ་གསོད་པར་སྟོད་སྨད་གང་ཡང་གཏར་བ་དང་དཀར་གྱི་རིགས་དང་མངར་
རྣམས་སྤང་བ་དང་འབྲས་ཐུག་དང་ཡོས་ཀྱི་ཐུག་པ་བསྐོལ་གྲངས་དང་ཆུ་ལ་རྩམ་པ་ཕྲན་བུ་བཏབ་པའི་ཆུ་གྲོག་
རྣམས་བཏང་ངོ་། །
ཁ བྱེ་བྲག་གི་བཅོས།
བྱེ་བྲག་གར་བབས་ནད་ཀྱི་དམིགས་བརྟག་ལ། ། མགོར་བབས་དོམ་མཁྲིས་གངས་ཐིགས་གི་
ཝཾ་ དང་། །ཨ་བྱག་བོང་ང་ཀ་ར་སྦྱར་ལ་བཏང་། ། མཚོགས་མ་སྡུད་སྒོ་མུར་འགྲམ་མེ་ཡིས་
མནན། ། སྣ་ཁྲག་འཛག་ན་གུར་ཀུམ་དོམ་མཁྲིས་དང་། ། མཚེ་ཐལ་སྙ་ལོ་སྲད་དཀར་ཀྱི་ལྕེ་
བ། ། རྡོ་དྲེག་སེར་པོ་ཀ་ར་སྦྱར་ལ་བཏང་། ། གློར་བབས་ཙན་དན་གུར་ཀུམ་ཅུ་གང་དང་། །
3



སྐྱེར་ཤུན་ཤིང་མངར་བོང་ང་དཀར་པོ་དང་། །ཀ་ར་སྦྱར་བཏང་དྲུག་འགོ་སྣོད་ཀ་གཏར། །
མཁལ་བབས་གླ་རྩི་གུར་ཀུམ་སུག་སྨེལ་དང་། ། སྐྱེར་ཤུན་བྲག་ཞུན་ཉི་དགའ་ཨ་རུ་ར། ། ཤུག་
ཆེར་སྦྱར་བཏང་བཅུ་བཞི་རྩ་ནག་བསྲེག །ཕོ་བར་བབས་ལ་སྤྱི་དང་ཁྱད་པར་གཉིས། ། སྤྱི་རུ་ཕོ་
བར་བབས་པའི་རིམས་རྣམས་ལ། ། ཕག་རིལ་ཐལ་བ་དོམ་མཁྲིས་སྦྱར་བ་བསྔགས། ། གླ་རྩི་དུག་
ཉུང་བཙོད་དང་ལི་ག་དུར། ། དོམ་མཁྲིས་བོང་དཀར་སྐྱེར་བའི་བར་ཐུན་སྦྱར། ། ཁྱད་པར་
གཉན་ཤས་ཆེ་ན་བསད་རྗེས་སྦྱང་། ། ཕག་རིལ་སྲད་དཀར་ཧོང་ལེན་དེ་བ་བཞི། ། ཁྱོར་བ་རེ་རེ་
སོ་སོར་བསྲེགས་ཐལ་བ། ། དམར་ཟལ་བ་ཆུས་འདམ་བཏགས་བྱས་པའི་ཕྱེ། །ཀ་རས་ཁ་གླན་
རིམས་ཚད་ཀུན་ལ་བསྔགས། ། ཁྱད་པར་འདུས་རིམས་རིམས་སྨྱོན་ཏྲེ་ཏྲེ་ཧོ། ། གཉན་རིམས་ཕོ་
བར་བབས་པའི་བདུད་རྩི་ཡིན། ། མཁྲིས་ཡུལ་རླུང་གིས་ཕྱོགས་ལ་ཁ་རུ་ཚ། ། ཛཱ་ཏི་ཐང་དང་བུར་
ཆང་བསྡེབས་ལ་བཏང་། ། ག་བུར་ནག་པོ་ཆང་དུ་སྦྱར་བ་བསྔགས། ། མ་ཞུས་རྒྱུ་བྱས་སྒྲེག་སྐྱུག་
ཟས་མི་འཇུ། ། རྒྱམ་ཚ་བཞི་ཐང་བཏང་ཞིང་ཐང་བཤལ་བྱ། ། རྒྱུ་མར་བབས་ན་དང་པོ་བཤལ་
བཏང་ལ། ། དེ་རྗེས་གཉེན་པོ་ཐོག་རུས་རྒུ་དུས་དང་། ། གླ་རྩི་ཆོས་སྨན་བོང་ང་དཀར་པོ་
དང་། ། ཆུ་རྩ་དྲི་ཆུར་སྦྱར་ལ་བཏང་བར་བྱ། །
ཞེས་པ་སྟེ། རིམས་ནད་བྱེ་བྲག་གང་དུ་བབས་པའི་ནད་ཀྱི་དམིགས་ལེགས་པར་བརྟག་ལ་མགོར་བབས་
ན་དོམ་མཁྲིས་དང་གངས་ཐིགས་དང་གི་ཝཾ་དང་ཨ་བྱག་དང་བོང་ང་དཀར་པོ་ཀ་ར་རྣམས་སྦྱར་ལ་བཏང་ཞིང་།
མཚོག་མ་དང་ལྟག་པའི་སྡུད་སྒོ་མུར་འགྲམ་གཉིས་སོགས་མེས་མནན་པ་དང་སྣ་ཁྲག་འཛག་པ་ན་གུར་ཀུམ་དང་
དོམ་མཁྲིས་དང་མཚེའི་ཐལ་བ་དང་སྙ་ལོ་དང་སྲད་དཀར་བ་དང་ཀྱི་ལྟེ་བ་རྡོ་དྲེག་སེར་བོ་དང་ཀ་ར་རྣམས་སྦྱར་ལ་
བཏང་། གློར་བབས་ན་ཙན་དན་དཀར་པོ་དང་གུར་ཀུམ་དང་ཅུ་གང་དང་སྐྱེར་ཤུན་དང་ཤིང་མངར་དང་བོང་
ང་དཀར་པོ་དང་ཀ་ར་རྣམས་སྦྱར་བ་བཏང་ལ་དྲུག་འགོ་དང་སྣོད་ཀ་གཉིས་གཏར། མཁལ་མར་བབས་ན་གླ་རྩི་
དང་གུར་ཀུམ་དང་སུག་སྨེལ་དང་སྐྱེར་ཤུན་དང་བྲག་ཞུན་དང་ཉི་དགའ་སྟེ་ལྕམ་པ་དང་ཨ་རུ་ར་ཤུག་པ་ཚེར་མ་
ཅན་རྣམས་སྦྱར་ལ་བཏང་ཞིང་ཚིགས་པ་བཅུ་བཞི་བ་དང་དེ་ནས་གཡས་གཡོན་ཚོན་རེ་ཕུན་རེ་གཞལ་བའི་རྩ་
ནག་གཉིས་བཅས་བསྲེགས། ཕོ་བར་བབས་པ་ལ་སྤྱི་དང་ཁྱད་པར་གཉིས་ལས་སྤྱི་རུ་ཕོ་བར་བབས་པའི་རིམས་
ཀྱི་རིགས་རྣམས་ལ་ཕག་རིལ་བསྲེགས་པའི་ཐལ་བ་དང་དོམ་མཁྲིས་སྦྱར་བ་བསྔགས་ཤིང་གླ་རྩི་དང་དུག་མོ་ཉུང་
བཙོད་དང་ལི་ག་དུར་དོམ་མཁྲིས་དང་བོང་ང་དཀར་པོ་སྐྱེར་པའི་བར་ཤུན་རྣམས་སྦྱར་ཞིང་། ཁྱད་པར་མིག་
སེར་སོགས་གཉན་རང་ཧ་ཅང་ཤས་ཆེ་བའི་རྟགས་བྱུང་ན་བསད་པའི་རྗེས་ལ་གོང་བཤད་ལྟར་གཟེར་བཤལ་ལྔ་
སྦྱོར་རམ་ཆེན་མོས་སྦྱངས་ལ་ཕག་རིལ་དང་སྲད་དཀར་དང་ཧོང་ལེན་དང་སྔོ་དེ་བ་དང་བཞི་ཁྱོར་བ་རེ་རེ་སོ་སོར་



མ་འདྲེས་པར་བསྲེགས་པའི་ཐལ་བ་བ་དམར་ཟལ་གྱི་ཆུས་འདམ་ཐགས་སུ་བྱས་པའི་ཕྱེ་མ་རྣམས་ཀ་རས་ཁ་གླན་
པ། རིམས་དང་ཚད་པ་ཀུན་ལ་བསྔགས་ཤིང་ཁྱད་པར་དུ་འདུས་རིམས་ཀྱི་རིམས་སྨྱོན་ཏྲེ་ཏྲེ་ཧོ་སོགས་གཉན་གྱི་
རིམས་ཕོ་བར་བབས་པའི་བདུད་རྩི་ལྟ་བུ་ཡིན་ཞིང་མཁྲིས་པའི་ཡུལ་རླུང་གིས་ཕྲོགས་པ་ལ་ཁ་རུ་ཚྭ་ཛཱ་ཏི་བཅས་
པའི་ཐང་དང་བུ་རམ་གྱི་ཆང་བསྡེབས་ལ་བཏང་ཞིང་ཕག་རིལ་དུ་བ་མ་ཤོར་བར་བསྲེགས་པ་ལ་ག་བུར་ནག་པོ་
ཞེས་པ་དེ་ཆང་དུ་སྦྱར་བ་བསྔགས་ཤིང་མ་ཞུ་བས་རྒྱུ་བྱས་སྒྲེག་ཅིང་སྐྱུག་པ་དང་ཟས་མི་འཇུ་བ་ལ་ཕྱི་རྒྱུད་ཐང་གི་
ལེའུ་ལྟར་གྱི་རྒྱམ་ཚྭ་བཞི་ཐང་བཏང་ཞིང་ཨ་རུ་ལྕམ་རྩ་པི་ལིང་གསེར་མེའི་ཐང་གི་བཤལ་བྱ་ལ། རྒྱུ་མར་བབས་ན་
དང་པོ་ཐར་ནུ་ཆུ་རྩ་རེ་ལྕག་ཨ་རུ་དུག་ཉུང་རྣམས་ཀྱི་བཤལ་བཏང་ལ་དེ་རྗེས་གཉེན་པོ་ཐོག་གིས་བསད་པའི་རུས་
པ་དང་རྒྱུ་དུས་དང་གླ་རྩི་དང་ཆོས་སྨན་ནི་བདུད་རྩི་སྨན་སྒྲུབ་ཚུལ་བཞིན་དུ་བྱས་པའི་ཆོས་སྨན་བྱུང་ན་རབ་དང་
ཚབ་ཏུ་ས་ལུགས་སོགས་ཀྱི་བདུད་རྩི་རིལ་བུའང་ཚད་ལྡན་བྱུང་ན་རུང་ཞིང་མཁས་བཙུན་བཟང་གསུམ་འཛོམ་
པའི་བླ་མའི་དྲི་ཆེན་གྱིས་ཀྱང་རུང་བར་བཤད་པ་གང་རུང་དང་བོང་ང་དཀར་པོ་དང་ཆུ་རྩེ་རྣམས་དྲི་ཆུར་སྦྱར་ལ་
བཏང་བར་བྱའོ། །
གསུམ་པ། མཇུག་བསྡུ་བ།
རིམས་ཚད་ དང་ པོ་ མ་ སྨིན་སྙན་གསན་འབེབས། ། བར་ དུ་ ཚ་བ་ སྨིན་རྒྱས་ གཞི་ལ་
གནོན། ། ཐ་མར་གཞུག་རྒྱན་ཐོར་བུའི་ཞབས་ཏོག་བྱེད། ། དེ་ཕྱིར་ཐོར་བུ་ནད་ཀྱི་བསལ་ཐབས་
གཅེས། ། རིག་པས་ཚ་བ་སྤྱི་དང་འཕྲུལ་ཏེ་བཅོས། །
ཞེས་པ་སྟེ། རིམས་ཚད་ལ་དང་པོ་མ་སྨིན་པར་སྔ་དྲོན་ཚུད་པ་ལ་མགྲོན་ལ་སྙན་གསན་འབེབས་པ་ལྟར་
བྱ། བར་དུ་ཚ་བ་སྨིན་ཞིང་རྒྱས་པའི་ཚེ་གཞི་བཟུང་བའམ་མགྲོན་ལ་གཞི་གནོན་པ་ལྟར་བཅོས་ཤིང་ཐ་མར་
གཞུག་རྒྱས་ཐོར་བུའི་ནད་སེལ་བ་མགྲོན་ལ་ཞབས་ཏོག་བྱེད་པ་ལྟར་དགོས་པས་དེའི་ཕྱིར་ན་ཐོར་བུའི་ནད་ཀྱི་
བསལ་བའི་ཐབས་གཅེས་པས་དེ་རྣམས་ནི་རིགས་པས་ཚ་བ་སྤྱི་བཅོས་ཀྱི་བླ་གཉན་ཐོར་བུ་བསལ་བ་དང་། ཕན་
ཚུན་གར་དགོས་མཉམ་པོར་ལོངས་སྤྱོད་པའམ་སྔ་ཕྱི་འཕྲུལ་ཏེ་བྱ་བ་བྱེད་པ་ལྟར་བཅོས་པར་བྱའོ། །



བསམ་གཞིགས།
༡ རིམས་ནད་ཀྱི་རྒྱུ་རྐྱེན་སྤྱི་དང༌། ལྷག་པར་ནད་ཀྱི་ཁ་རླངས་སྤྲིན་དུ་ཆགས་པ་ལས་བྱུང་བ་ཡིན་ཅེས་
པའི་སྡོམ་ཚིག་དེར་ལོ་རྒྱུས་དང་། ད་ཡོད། དོན་དངོས། ཚན་རིག་བཅས་གང་དག་གི་དོན་སྙིང་ལྡན་
ཡོད་དམ། ཅིའི་ཕྱིར།
རིམས་ནད་ཀྱི་ནད་གྱུར་ངོ་བོ་དང་མིང་གི་རྒྱུ་མཚན་དེ་ཇི་ལྟར་གྲུབ་པ་ཡིན་ནམ།
༣ རིམས་ནད་སྤྱིའི་དབྱེ་བ་ལྔ་བོ་དེ་ཚོའི་ནང་ནས་གང་དང་ཅི་ལ་རྒྱུན་མཐོང་གི་རང་བཞིན་དང་། གནོད་
འཚེའི་རང་བཞིན། འཇིགས་སྐུལ་གྱི་རང་བཞིན། ཛ་དྲག་གི་རང་བཞིན། ཡུལ་དུས་དང་ན་ཚོད་ཀྱི་
ཁྱད་པར་སོགས་གང་ལྡན་ཡོད་དམ།
༩ ཉེས་པའི་རིམས་དང་གཉན་རིམས་གཉིས་པོའི་བར་གྱི་ནད་གྱུར་ངོ་བོ་དང་རྒྱུ་རྐྱེན་སོགས་ལ་ཁྱད་པར་
གང་ཡོད་དམ། ཅིའི་ཕྱིར།
34



ལེའུ་གཉིས་པ། འབྲུམ་པ།
འབྲུམ་བུའི་རིམས་ཞེས་པ་ནི་ནད་ཀྱི་མཚན་ཉིད་ལ་བལྟོས་ནས་བཏགས་པའི་ལུས་ལ་འབྲུམ་པ་འབྱུང་བའི་
གཉན་རིམས་ཀྱི་མིང་ངོ༌།
ས་བཅད་དང་པོ། རྒྱུ་རྐྱེན།
འབྲུམ་བུའི་རིམས་ནི་སྤྱི་དང་འདྲ་བ་ལ། །
ཞེས་པ་སྟེ། འབྲུམ་བུའི་རིམས་ནི་རྒྱུ་རྐྱེན་རིམས་རྒྱུ་གོང་དུ་བཤད་པ་ལྟར་སྤྱི་དང་འདྲ་བའོ། །
ས་བཅད་གཉིས་པ། ངོ་བོ།
ངོ་བོ་ཚ་བ་ཆུ་སེར་ལ་བབས་ནས། ། རུས་རྐང་ལྷ་བའི་གཏིང་ནས་སྐྱེ་བར་བྱེད། ། ཐོར་
བའམ་འབྲུམ་བུ་འོང་ཕྱིར་མིང་དུ་བརྗོད། །
ཅེས་པ་སྟེ། ངོ་བོ་ནི་ཚ་བ་ཆུ་སེར་ལ་བབས་ནས་ལུས་ཀུན་ཏུ་ཁྱབ་ཅིང་ཁྱད་པར་འབྲུམ་པ་རྣམས་རུས་པ་
དང་རྐང་དང་ལྷ་བ་ཞེས་པ་རུས་པ་བརྡར་ཚེ་ཁྲག་རྩིས་འབྱུང་བ་དེའི་གཏིང་སོགས་ཐམས་ཅད་ནས་སྐྱེ་བར་བྱེད་
ཅིང་། ལུས་ཟུངས་ཐམས་ཅད་དུ་རྫོགས་པར་ཁྱབ་པས་མཐར་རྒྱུ་འོང་བ་ཡིན་ཞིང་། ཐོར་བའམ་འབྲུམ་བུ་འོང་
བ་དེའི་ཕྱིར་འབྲུམ་བུ་ཞེས་མིང་དུ་བརྗོད་ཅིང་བཏགས་སོ། །
ས་བཅད་གསུམ་པ། དབྱེ་བ།
དང་པོ། འབྲུམ་ནག
དབྱེ་བ་ནག་པོ་དཀར་པོ་རིགས་གཉིས་ཏེ། ། ནག་པོའི་རིགས་གསུམ་སྐྲངས་པ་གླང་གཉའ་
35
.



དང་། ། ཁྲག་སྐམ་རྩེལ་ཏེ་ཟངས་གཟེར་སྦུ་གུ་ཅན། །
ཞེས་པ་སྟེ། དེ་ལ་དབྱེ་བ་ཕྱེ་ན་སྤྱིར་ནག་པོ་དང་དཀར་པོ་སྟེ་རིགས་གཉིས་ཡོད་པ་ཡིན་ཏེ་དེའི་ནང་ནས་
ནག་པོའི་རིགས་ལའང་གསུམ་ཡོད་དེ་སྐྲངས་པ་གླང་གི་གཉའ་བ་ལྟ་བུ་སུལ་ལམ་གཉེར་མ་ཅན་དང་། ཁྲག་སྐམ་
རྩེལ་ཏེ་ཞེས་དང་། ཟངས་གཟེར་གྱི་དབྱིབས་ལྟ་བུ་སྦུ་གུ་ཅན་དང་གསུམ་མོ། །
གཉིས་པ། འབྲུམ་དཀར།
དཀར་པོའི་རིགས་གསུམ་ཤ་ར་སྐྱ་ཤར་དང་། ། རྨོག་མགོ་སྤྱི་ཟླུམ་སིབ་བུ་ཀོབ་ཙེའོ། །
ཞེས་པ་སྟེ། དཀར་པོའི་རིགས་ལའང་གསུམ་ཡོད་དེ་ཤ་ར་སྐྱ་ཤར་དང་། རྨོག་མགོ་སྤྱི་ཟླུམ་དང་། སིབ་
བུ་ཀོབ་ཙེ་སྟེ་ཡོངས་བསྡོམས་དྲུག་གོ ། ཨ་རུའི་ཕྲེང་མཛེས་ལས། གླང་གཉའ་ནི། སུལ་ལམ་གཉེར་མ་འབྱུང་
སྟེ་པགས་པ་མཐུག་པོར་སྐྲངས་ནས་འབྲུམ་བུ་མི་ཐོན་པ། རྩེལ་ཏེ་ནི། ཡུལ་སྐད་དུ་ཧ་ཆིག་ཟེར་བའི་སྲོག་ཆགས་
རྟ་ལུག་སོགས་ལ་ཟ་བ་དེའི་ལུས་ཀྱི་མདོག་དབྱིབས་འདྲ་བ། ཤ་ར་སྐྱ་ཤར་ནི། སེར་རྡོག་ལྟར་དཀར་རིལ་ལེ་བ།
རྨོག་མགོ་ནི། དམག་མི་རྣམས་ཀྱིས་མགོ་ལ་གྱོན་པའི་ཞྭ་དབྱིབས་ལྟ་བུ། སིབ་བུ་ཀོབ་རྩེ་ནི། འབྲུམ་བུའི་
དངོས་པོ་ཆུང་ལ་པགས་པ་མཐུག་ཅིང་སྲ་བ། སིབ་བུ་ནི་ཁོང་སྟོང་དང་ཀོབ་ཙེ་ནི་གྲངས་ཉུང་དུ་ཐོ་རེ་བའི་དོན་
དུ་མཛད་པ་མི་རིགས་ཏེ། སིབ་བུ་ཞེས་ཆང་ངུ་དང་ཀོབ་ཅེས་འགེབས་པའི་དོན་ཡིན་པས་འབྲུམ་བུ་ཕྲ་མོས་ལུས་
ཀུན་ཁྱབ་པའི་དོན་ཡིན་པའི་ཕྱིར་རོ། སྐབས་འདིར། སིབ་བུ་ཀོབ་ཙེ་འདི་ལ་ཐོར་སིབ་ཅེས་ཀྱང་བྱ་ལ། འདི་
ལ་སེ་བུ་ཞེས་པ་དོན་གཅིག་ཏུ་འདོད་པ་མི་རིགས་ཏེ། སིབ་བུ་ནི་འབྲུམ་བུ་རིགས་དྲུག་གི་ནང་ཚན་དང་སེ་བུ་ནི་
དེ་དང་རིགས་མི་གཅིག་པའི་བེ་གེ་ཡིན་ཅིང་། དེ་གཉིས་ཀྱི་གཅིག་ཐར་ཀྱང་གང་མ་ཐར་པ་དེ་སླར་འགོ་བས་
མངོན་སུམ་དང་འགལ་བའི་ཕྱིར། ཡན་ཐོར་ཡན་ཞེས་པ་འབྲུམ་བུ་དང་ཕྱོགས་འདྲ་བའི་ཐོར་འབྲུམ་ཞིག་ཡོད་
པ་བེ་གེ་དང་དོན་གཅིག་ཏུ་འདོད་པ་ཡང་མི་རིགས་ཏེ། ཐོར་པ་ན་དེ་ཡམས་ཐབས་སུ་འབྱུང་ལ་ཐར་རྒྱུ་ཡང་མེད་
ཅིང་སི་བུ་ལ་ན་གཅིག་ཐར་ན་ཐར་གོ་ཆོད་པའི་ཕྱིར། ད་ལྟ་འབྲུམ་བུ་དམར་ཆུ་མང་པོ་འབྱུང་ནས་ཐར་རྒྱུ་མེད་
པ་ཞིག་ལ་བེ་གེ་ཞེས་འདོད་པ་ཡང་མི་རིགས་ཏེ། དེ་ཐོར་ཡན་ཞེས་པའི་འབྲུམ་བུ་ཡིན་པའི་ཕྱིར་ཏེ། བེ་གེ་ཡིན་
ན་ལན་གཅིག་གིས་ཐར་བར་འགྲེལ་པ་གཉིས་ཀར་བཤད་པའི་ཕྱིར་ཏེ། ལན་གཅིག་གིས་ཐར་བའི་འབྲུམ་བ་དེ་
ལ་འབྲུམ་ཆེན་དང་བེ་གེ་གཉིས་ཡོད་པའི་ཕྱིར་ཏེ། དེ་གཉིས་ལན་གཅིག་གིས་ཐར་བ་ཡང་ལྷབའི་གཏིང་ནས་
སྐྱེས་ཤིང་ལུས་ཟུངས་ཐམས་ཅད་ལ་ལུགས་ལྡོག་ཏུ་རྫོགས་པར་ཁྱབ་པའི་རྒྱུ་མཚན་གྱིས་ཡིན་པའི་ཕྱིར་ཏེ། རུས་
རྐང་ལྷ་བའི་གཏིང་ནས་སྐྱེ་བར་བྱེད་ཅེས་གསུངས་པའི་ཕྱིར། དེས་ན་ད་ལྟ་ཁུ་རེ་ཆེན་མོ་སོགས་ཡུལ་འགའ་ཞིག་
36



ཏུ་འབྲུམ་ཆེན་དང་ཤན་ཕྱེད་དཀའ་བའི་འབྲུམ་ཡམས་ཞིག་བྱུང་ནས་མི་མང་པོ་ལ་གནོད་ཟེར་བ། སེ་བུ་བེམ་པོ་
བེམ་རྩེག་སིབ་བེ་བེག་གེ་སེ་གེ་བེ་གེ་རྩེ་གེ་ཁེམ་ཙིག་རྩེག་གེ་མེལ་གེ་ཞེས་པའི་མིང་གྲངས་བཅུ་གཅིག་ཡོད་པའི་
གཉན་རིམས་དབྱེ་བ་བེ་གེ་སྤུན་བདུན་དང་། དཀར་ནག་ཁྲ་གསུམ་དང་། བེག་སྐྱ་བེག་དམར་རྣམས་སུ་ཡོད་པ་
འབྲུམ་ཆེན་གྱི་བཅོས་སྤྱི་དང་ཁྱད་པར་རྡོ་སྦྱོར་ཤིན་ཏུ་འགལ་ཞིང་། གཉན་རིམས་སྤྱི་བཅོས་ཀྱིས་ཀྱང་མི་སླེབས་
པས་སྒེར་བཅོས་བསྟེན་དགོས་པ་འདི་ཡིན་པར་མངོན་ཞེས་པ་འཕྲོས་དོན་ཙམ་མོ། །
ས་བཅད་བཞི་པ། རྟགས།
དང་པོ། སྤྱི་རྟགས།
དེ་ཡི་རྟགས་ལ་སྤྱི་དང་བྱེ་བྲག་གཉིས། །སྤྱི་རྟགས་ཚིགས་གཞི་ན་ལ་གྲང་ཤུམ་བྱེད། ། ལུས་
སྤྱིར་སྙོམ་ལ་དང་ག་མི་བདེ་ཞིང་། ། ཁ་ཁ་ཟ་ཟི་འོང་ལ་སྐྱིད་པ་སྒྱུར། ། ཁྱད་པར་མགོ་བོ་ན་ཞིང་
གློ་སྙིང་བརྡུང་། ། ཤ་མདངས་དམར་ལ་མཐུག་ཅིང་ལུས་ཀུན་བརྩེ། ། མཁྲིས་པ་སྐྱུག་ཅིང་རུས་
རྐང་འཆག་སྙམ་སེམས། ། དང་པོ་མ་སྨིན་མངོན་ཚུལ་དེ་ལྟར་འབྱུང་། ། བར་དུ་འབྲུམ་པ་ཕྱིར་
ཐོན་བདེ་སྙམ་བྱེད། །
ཅེས་པ་སྟེ། དེའི་རྟགས་ལ་ཡང་སྤྱི་དང་བྱེ་བྲག་ཏུ་ཕྱེ་བ་གཉིས་ལས་སྤྱི་རྟགས་ནི་ཚིགས་གཞི་ན་ལ་གྲང་
ཤུམ་བྱེད་ཅིང་། ལུས་པོ་སྤྱིར་སྙོམ་པ་སྟེ་བྱ་བ་གང་ཡང་བྱེད་མི་འདོད་ཅིང་བརྗེད་ངས་ཆེ་ལ་ཟས་ཀྱི་དང་ག་མི་
བདེ་ཞིང་། ཁ་ཁ་ཟ་ཟི་འོང་ལ་སྐྱིད་པ་སྐྱུར་བ་དང་ཁྱད་པར་དུ་མགོ་བོ་ན་ཞིང་གློ་བ་དང་སྙིང་བརྡུང་བ་སྟེ་འཕར་
བ་དང་ལུས་ཀྱི་ཤ་མདངས་དམར་ལ་མཐུག་ཅིང་ལུས་ཀུན་བརྩེ་བའི་ཉམས་བྱེད་པ་དང་། མཁྲིས་ཁུ་སྐྱུག་ཅིང་
རུས་རྐང་འཆག་པ་སྙམ་དུ་སེམས་ཤིང་། དེ་ཡང་དང་པོ་མ་སྨིན་པའི་མངོན་ཚུལ་དེ་ལྟར་དུ་འབྱུང་ཞིང་བར་དུ་
འབྲུམ་པ་ཕྱིར་ཐོན་པའི་སྐབས་ལ་བདེ་སྙམ་བྱེད་དོ། །
གཉིས་པ། བྱེ་བྲག་གི་རྟགས།
༡
འབྲུམ་ནག་
ཐ་མ་བྱེ་བྲག་རྟགས་ལ་དཀར་ནག་གཉིས། ། ནག་པོའི་རིགས་ལ་སྐྲངས་པ་གླང་གཉའ་



ནི། །ཕྱི་རུ་མི་ཐོན་ཟུག་ཆེ་ལུས་ཀུན་སྐྲངས། ། ཆུ་སེར་ནག་པོ་ཉེས་ཀུན་འདུས་ལས་བསྐྱེད། །
ཁྲག་སྐམ་རྩེལ་ཏེ་ཤིག་ནི་དམར་ནག་མཐུག ། ཟངས་གཟེར་སྦུ་གུ་ཅན་ནི་དཀྱིལ་དུ་སྐྱོང་། ། དེ་
གཉིས་ཁྲག་དང་མཁྲིས་པ་ལས་གྱུར་ཡིན། ། ཁྱད་པར་མགོ་ན་རྩ་ཆུ་ཕྱི་ཡུལ་ཚ། །
ཞེས་པ་སྟེ། ཐ་མ་བྱེ་བྲག་གི་རྟགས་ལ་དཀར་ནག་གཉིས་ལས་ནག་པོའི་རིགས་ལ་ཡང་སྐྲངས་པ་གླང་
གཉའ་ནི་འབྲུམ་པ་ཕྱི་རུ་མི་ཐོན་པར་ནང་དུ་ཟུག་ཆེ་ཞིང་ལུས་ཀུན་སྐྲངས་ལ་ཆུ་སེར་ནག་པོ་ཉེས་ཀུན་ཏེ་འདུས་པ་
ལས་བསྐྱེད་པའོ། ། ཁྲག་སྐམ་རྩེལ་ཏེ་ནི་འབྲུམ་པའི་དབྱིབས་ཧ་ཆིག་གམ་རྩེལ་ཏེ་ཟེར་བའི་ཤིག་གི་རིགས་ལུས་
ལ་འབྱར་བ་འདྲ་ལ་མདོག་ནི་དམར་ཞིང་ནག་ལ་མཐུག་པ་དང་། ཟངས་ཀྱི་གཟེར་བུ་འདྲ་བ་རྩེ་མོ་ཀྱོང་བའི་སྦུ་
གུ་ཅན་ནི་འབྲུམ་པའི་དཀྱིལ་དུ་སྐྱོང་ཡོད་པ་དེ་གཉིས་ཀ་ཁྲག་དང་མཁྲིས་པ་ལས་གྱུར་པ་ཡིན་ཞིང་ཁྱད་པར་དུ་
མགོ་ན་ལ་རྩ་ཆུ་དང་ཕྱི་ཡུལ་རྣམས་ཚའོ། །
༉ འབྲུམ་དཀར།
དཀར་པོ་རྨོག་མགོ་སྤྱི་ཟླུམ་ཆེ་ལ་འཆོལ། ། ཤ་ར་སྐྱ་ཤར་དཀར་ལ་མཐུག་པ་སྟེ། ། སིབ་བུ་
ཀོབ་ཙེ་ཙམ་ཙམ་མཐུག་ཀོབ་འབྱུང་། ། བད་རླུང་ལས་གྱུར་ནད་ཟུག་ཆམ་པ་འདྲ། ། ཚད་པའི་
རྟགས་ཆུང་མ་ལོག་བཅོས་མི་དགོས། ། །
ཞེས་པ་སྟེ། དཀར་པོའི་ནང་ཚན་ཞྭ་དབྱིབས་རྨོག་མགོ་སྤྱི་ཟླུམ་ནི་ཆེ་ལ་འཆོལ་བ་སྟེ་བར་ཡངས་པ་དང་།
ཤ་ར་སྐྱ་ཤར་ཞེས་རྡོག་ལྟར་དཀར་རིལ་ལེ་བ་ནི་འབྲུམ་མདོག་དཀར་ལ་མཐུག་པ་འབྱུང་བ་ཡིན་ཏེ་དེ་དང་སིབ་བུ་
ཀོབ་ཙེ་ནི་ཙེམ་ཙེམ་མཐུག་ཀོབ་ཏུ་འབྱུང་ཞིང་དཀར་པོ་གསུམ་པོ་དེ་བད་རླུང་ལས་གྱུར་བ་ཡིན་ཏེ་ནད་ཟུག་ནི་
ཆམ་པ་དང་འདྲ་ལ་ཚད་པའི་རྟགས་ཆུང་བས་ཟས་སྤྱོད་སོགས་ཀྱིས་མ་ལོག་ན་བཅོས་མི་དགོས་སོ། །
ས་བཅད་ལྔ་པ། བཅོས་ཐབས།
དང་པོ། སྤྱི་བཅོས།
དེ་དག་བཅོས་ཐབས་སྤྱི་དང་བྱེ་བྲག་གཉིས། ། སྤྱི་བཅོས་དང་པོ་མ་སྨིན་སྤུ་སྒོ་དབྱེ། ། ནད་
རྒྱས་ཚ་བ་ཁོང་ནས་ཕྱིར་ལ་དབུལ། ། ཁོང་ཤོར་ཕྱིར་དྲང་ཐ་མ་འབྲུམ་རྗེས་བསུབ། །
ཞེས་པ་སྟེ། སྤྱི་བཅོས་དེ་ལའང་དང་པོ་མ་སྨིན་པའི་སྐབས་སུ་བ་སྤུ་རྣམས་ཀྱི་སྒོ་དབྱེ་བ་དང་། ནད་རྒྱས་



ནས་ཚ་བ་ཁོང་ནས་ཕྱིར་ལ་དབུལ་བ་དང་འབྲུམ་པ་ཁོང་དུ་ཤོར་ན་ཕྱིར་ལ་དྲངས་པ་དང་ཐ་མ་འབྲུམ་པའི་རྗེས་
བསུབ་པ་དང་བཞིར་ངེས་དགོས་སོ། །
༡ བ་སྤུའི་སྒོ་ནས་འདོན་པ།
དང་པོ་སྒོ་དབྱེ་སླེ་ཏྲེས་འབྲས་བུ་གསུམ། ། ཏིག་ཏ་བ་ཤ་ཀ་དང་ལི་ག་དུར། ། བསྡུས་ཐང་
དྲོན་མོ་ཕུལ་གང་ཉི་ཕྱེད་བཏང་། ། སྨན་ཞུ་ལ་འདོན་བལ་དང་ཕྱེ་ཡིས་ཕྱི། ། སྤུ་སྒོ་ཕྱེད་པས་
འབྲུམ་པ་ཕྱིར་མྱུར་སྐྱེ། ། ནད་སྟོབས་ཆེ་བ་རྣམས་ལ་ཐེངས་འགའ་བསྔགས། ། འདི་དུས་དཔྱད་
མཆོག་རྡུལ་ལས་ལྷག་པ་མེད། ། ཆག་ཚེ་ཕྱེ་ཐུག་འོ་མ་བཏབ་པ་དང་། ། འོ་ཟན་དར་གསར་ཆུ་
སྐོལ་ཆབ་ཚ་བསྟེན། །ཉིན་ནུབ་མ་ལུས་མི་བསེང་དྲོད་ལ་སྒོར། ། གྲང་དང་སེར་བུས་ཕོག་ན་
འབྲུམ་པ་ལྡོག ། བཅུད་ཤོར་འབྲུམ་པ་མི་སྐྱེ་དོན་ལ་འབབ། ། གལ་ཏེ་ཤོར་ན་སྲན་ཁུ་སྲན་ཚོད་
སྦྱིན། །
ཞེས་པ་སྟེ། དང་པོ་སྤུ་སྒོ་དབྱེ་བ་ནི་སླེ་ཏྲེས་དང་འབྲས་བུ་ཨ་བར་སྐྱུར་གསུམ་ཏིག་ཏ་དང་བ་ཤ་ཀ་དང་ལི་
ག་དུར་རྣམས་བསྡུས་པའི་ཐང་དྲོན་མོ་ཕུལ་གང་ཙམ་ཉི་ཕྱེད་ལ་བཏང་བ་དང་། སྨན་ཞུ་བ་དང་རྡུལ་གདོན་ལ་
བལ་དང་ཕྱེས་ཕྱིས་བས་བ་སྤུའི་སྒོ་ཕྱེད་པས་འབྲུམ་པ་ཕྱིར་མྱུར་དུ་སྐྱེ་ལ། དེ་ཡང་ནད་ཀྱི་སྟོབས་ཆེ་བ་རྣམས་ལ་
ཐེངསགཅིག་མིན་པའི་འགའ་ཡང་བསྔགས་ཤིང་འདི་དུས་སུ་དཔྱད་ཀྱི་མཆོག་ལ་རྡུལ་འདོན་པ་ལས་ལྷག་པ་
གཞན་ན་མེད་ཅིང་ཡོས་བརྡུངས་པའི་ཆག་ཚེ་དང་ཕྱེ་ཐུག་ཅེས་རྩམ་ཐུག་ལ་འོ་མ་བཏབ་པ་དང་། འོ་མའི་ཟན་
དང་དར་བ་གསར་བ་དང་ཆུ་བསྐོལ་དང་ཆབ་ཚ་བསྟེན་ལ་ཉིན་དང་ནུབ་མོ་མ་ལུས་པ་གྱོན་པ་སོགས་མི་གསེང་
བར་དྲོད་ལ་སྒོར་དགོས་ཤིང་གྲང་མོ་དང་སེར་བུས་ཕོག་ན་འབྲུམ་པ་དེ་ནང་ལ་མྱུར་དུ་ལྡོག་པར་འགྱུར་ཞིང་
བཅུད་ཀྱི་རིགས་ཤོར་ན་འབྲུམ་པ་ཕྱིར་མི་སྐྱེ་བར་ནང་དུ་དོན་ལ་བབས་པས་སྲུང་བ་གཅེས་ཤིང་གལ་ཏེ་ནང་དུ་
ཤོར་བ་ན་སྲན་མའི་ཁུ་བ་དང་སྲན་མའི་ཚོད་མ་སྦྱིན་ནོ། །
༢
ཁོང་ནས་ཕྱིར་འཕུལ་བ།
དེ་རྗེས་ཚ་བ་འཕུལ་ལ་ཐང་ཕྱེ་གཉིས། །
ཞེས་པ་སྟེ། དེ་རྗེས་ཚ་བ་ཁོང་ནས་ཕྱིར་འཕུལ་བ་ལ་ཐང་དང་ཕྱེ་མ་གཉིས་སོ། །
（༡) ཐང་།
དང་པོ་ལུག་ཆུང་སྒོང་ཐོག་ལུག་ཤོའི་ཐང་། ། གཡེར་ཤིང་ཐང་གིས་འབྲུམ་པ་ཕྱིར་ལ་



འཕུལ། །
ཞེས་པ་སྟེ། དང་པོ་ཐང་ནི་མེ་ཏོག་ལུག་མིག་ཆུང་བ་དང་། སྒོང་ཐོག་པ་དང་། ལུག་ཤོ་རྐྱང་སེལ་དུ་
བཤད་པ་ལྟར་དང་གཡེར་ཤིང་གཙོར་སྨོས་བཞི་ཐང་གིས་འབྲུམ་པ་ཕྱིར་ལ་འཕུལ་བར་བྱའོ། །
（༢)ཕྱེ་མ།
ཕྱེ་མས་ཚ་བ་འཕུལ་ལ་རྡོ་རྩི་གཉིས། །
ཞེས་པ་སྟེ། ཕྱེ་མས་ཚ་བ་ཕྱིར་འཕུལ་བ་ལ་རྡོ་སྦྱོར་དང་རྩི་སྦྱོར་གཉིས་ཡོད་པ་ལས། །
ཀ རྩི་སྦྱོར།
རྩི་སྦྱོར་ཙན་དན་གི་ཝཾ་ཨ་རུ་ར། ། ཛཱ་ཏི་ཅུ་གང་གུར་ཀུམ་གླ་རྩི་དང་། ། བསེ་རུ་ཀ་ར་སྦྱར་
ལ་གངས་ཆུས་དབུལ། །
ཞེས་པ་སྟེ། རྩི་སྦྱོར་ལ་ཙན་དན་དཀར་པོ། གི་ཝཾ། ཨ་རུ་ར། ཛཱ་ཏི། ཅུ་གང་། གུར་ཀུམ། གླ་རྩི།
བསེ་རུ་དཀར་པོ་དང་ཀ་ར་རྣམས་སྦྱར་ལ་གངས་ཆུའམ་བསྐོལ་གྲངས་ཀྱིས་དབུལ་ལོ། །
ཁ རྡོ་སྦྱོར་རྒྱལ་པོ་སྡེ་བཞི། །
རྡོ་སྦྱོར་རྒྱལ་པོ་སྡེ་བཞི་མཚལ་དཀར་དང་། ། གླ་རྩི་ཚ་ལ་ཀར་སྦྱར་ཆང་གིས་དབུལ། །
ཐུན་གྲངས་ཐུན་ཚད་ཚ་བ་ནད་སྟོབས་དཔག ། རྩི་ཡི་དོན་སྣོད་ཚ་བ་སེལ་བར་བྱེད། ། རྡོ་ཡིས་
ཆུ་སེར་སྐེམ་ཞིང་ཕྱིར་ལ་འཕུལ། ། ནད་སྟོབས་ཆེ་ན་རྡོ་རྩི་ལྟག་སྤྲོད་མཆོག ། འབྲུམ་བུ་མ་ཐོན་
ལུས་སྐྲངས་གྲང་ཤུམ་བྱེད། ། ནད་འབྲས་ཤིང་མངར་འོ་མར་བསྐོལ་བ་བྱུག །
ཅེས་པ་སྟེ། རྡོ་སྦྱོར་རྒྱལ་པོ་སྡེ་བཞིའི་སྟེང་མཚལ་དཀར། གླ་རྩི། ཚ་ལ་དང་། ཀ་ར་རྣམས་སྦྱར་བ་
ཆང་གིས་དབུལ་བ། ཐུན་གྲངས་དང་ཐུན་ཚད་རྣམས་ཚ་བའི་ནད་ཀྱི་སྟོབས་དང་དཔག་ཏེ་བཏང་བ་དེ་ལྟར་གྱི་
རྩིས་དོན་དང་སྣོད་ཀྱི་ཚ་བ་སེལ་བར་བྱེད་ཅིང་། རྡོས་ཆུ་སེར་རྣམས་སྐེམ་ཤིང་ནད་ཕྱིར་ལ་ཕུལ་ལ་ནད་སྟོབས་ཆེ་
ན་རྡོ་དང་རྩི་གཉིས་ལྟག་སྤྲོད་དུ་བཏང་ན་མཆོག་ཏུ་འགྱུར་ཞིང་ཕྱིར་འབྲུམ་བུ་མ་ཐོན་པར་ལུས་སྐྲངས་ཤིང་གྲང་
ཤུམ་བྱེད་ན་ནད་འབྲས་ཞེས་ནད་མའི་འབྲུམ་ངོས་འཛིན་པའང་མཆིས་རུང་འབྲུམ་སྐོགས་དང་ཤིང་མངར་
གཉིས་འོ་མར་བསྐོལ་བ་བྱུག་གོ །
བཀྲ་འབུམ་ པའི་དཀའ་འགྲེལ་ལས། རྡོ་ཡི་ རྒྱལ་ པོ་ སྡེ་བཞི་ནི་ཟུར་མཁར་ བས་ སྦལ་ རྒྱལ་དཀར་སྨུག
མདུང་རྩེ་དཀར་སྨུག་ལ་བཞེད། འདི་བཞི་ནུས་པ་གཅིག་པར་གསུངས་པས་ཅོང་ཞི་གངས་ཐིགས་གཉིས་བསྣན་
པས་མགོ་ཡི་སྐབས་སུ་ཡིན། འབྲུམ་སྐབས་ཆུ་སེར་འཕུལ་འདྲེན་ཡིན་ཕྱིར་སྔ་མ་བཟང་འདྲ། ཞེས་གསུངས་
སོ། །



༣ ཁོད་ཤོར་ཕྱིར་དྲང་བ།
འབྲུམ་པ་སྐྱེ་འཕྲོ་ནང་དུ་ལོག་པ་འམ། ། འབྲུམ་རྫོགས་སླར་ལོག་ཁོང་ནས་ཕྱིར་དྲང་བ། །
འཛིམ་པ་ནས་ཙམ་ཀར་སྦྱར་ཁོང་དུ་བཏང་། ། རྔུལ་དབྱུང་དེ་རྗེས་རྡོ་རྩི་གང་རུང་ལ། ། དངུལ་
ཆུ་བཞི་ནམ་བསྣན་ལ་ལྟག་པ་སྤྲད། ། ཐུན་བསྐྱེད་དྲུག་ཡར་བཏང་བས་ཕྱིར་འཕུལ་བྱེད། །
འབྲུམ་པ་རྫོགས་ནས་ཤི་བ་ཕལ་དུ་མེད། །
ཅེས་པ་སྟེ། འབྲུམ་པ་སྐྱེ་འཕྲོ་ནང་དུ་ལོག་པའམ་འབྲུམ་པ་རྫོགས་ནས་སླར་ལོག་པ་ཁོང་ནས་ཕྱིར་དྲང་བ་
ལ་འཛིམ་པ་དཀར་པོ་ནས་ཙམ་དང་ཀ་ར་སྦྱར་བ་ཁོང་དུ་བཏང་ནས་རྔུལ་དབྱུང་ཞིང་། དེའི་རྗེས་ལ་རྡོ་སྦྱོར་དང་
རྩི་སྦྱོར་གང་རུང་ལ་དངུལ་ཆུ་མུ་ཟིས་བཤིག་པ་བཞི་ནམ་ཞེས་པ་སྦྱོར་སྡེའི་ཁྱོན་གྱི་བཞི་ཆའི་རྩིས་བསྣན་ལ་རྡོ་སྦྱོར་
གྲོ་ཆུང་གིས་དབུལ་བ་དང་རྩི་སྦྱོར་གཡེར་ཤིང་ཆིག་ཐང་གིས་དབུལ་བ་གཉིས་ལྟག་པ་སྤྲད་དེ་ཐུན་བསྐྱེད་ལ་སྔ་དྲོ་
དང་དགོང་མོ་སྲོད་ཐོ་རངས་གུང་གཉིས་ཏེ་དྲུག་ཡར་བཏང་བས་ཕྱིར་ཕུལ་བར་བྱེད་ཅིང་འབྲུམ་པ་དོན་འཕྲོག་
རྫོགས་ནས་ཤི་བ་ཕལ་ཆེར་མེད་དོ། །
༩ འབྲུམ་རྗེས་བསུབ་པ།
ཐ་མར་ནད་འགོ་ཆོགས་ནས་རྗེས་བསུབ་པ། ། འབྲུམ་པའི་ཤུ་བ་རྣག་ཅིང་རླན་ཆེ་ན། ། ཤ་
རུ་ཕུར་ཡོག་དྲེས་མའི་ཐལ་བ་དང་། །ལྕི་བ་སེར་ཀའི་ཐལ་བ་བཏབ་པས་སྐེམ། ། མཐིལ་བཞིར་
ཐོན་དང་སྔོན་མ་ཕལ་ཆེར་སྐམས། ། གཉིད་ཆུང་གཡལ་མང་ལུས་འདར་ཤེས་པ་ཡང་། ། རྩ་ཆུའི་
ཚ་བ་བྲི་ནས་ཁ་ཟས་གློད། ། ཞུན་མར་གསར་འཇམ་ཤ་གསར་མར་གསར་སྦྲང་། ： ། དང་པོ་སྲིད་
ལ་ཐ་མར་ལྷུག་པར་བཏང་། ། ཆང་མངས་རྣགས་ཏེ་འབྲུམ་ཤུལ་ཟ་བས་ན། ། ཁ་ངོམས་ཙམ་
ལས་ལོག་འཐུང་སྤང་བར་བྱ། ། འདི་མན་ཁ་ཟས་བཟང་ན་བསྲོངས་པ་སྐྱེན། །གདོང་པའི་ཤུ་བ་
གོགས་ནས་དྲི་ཆུས་བཀྲུ། ། ར་ཕག་ཚིལ་བུ་ཚེར་སྔོན་སྦྱར་བ་བྱུག །
ཅེས་པ་སྟེ། ཐ་མར་ནད་ཀྱི་མགོ་ཆོགས་ནས་འབྲུམ་རྗེས་བསུབ་པ་ལ་འབྲུམ་པའི་ཤུ་བ་རྣམས་རྣག་
བསགས་ཅིང་རླན་ཆེ་བ་ན་ཤ་རུ་དང་། ཕུར་མོང་། ཡོག་མོ། དྲེས་མ་བཅས་པའི་ཐལ་བ་དང་ལྕི་བ་སེར་ཀ་མའི་
ཐལ་བ་བཏབ་པས་སྐེམ་ཞིང་རྐང་ལག་གི་མཐིལ་བཞིར་ཕྱིར་ཐོན་པ་དང་དོན་པ་སྔོན་མ་ཕལ་ཆེར་སྐམས་པ་དང་
གཉིད་ཆུང་ལ་གཡལ་མང་ཞིང་ལུས་འདར་ལ་ཤེས་པ་ཡང་བ་དང་རྩ་ཆུའི་ཚ་བ་བྲི་ནས་འདུག་ན་ཁ་ཟས་རྣམས་
གློད་དགོས་ཏེ་ཞུན་མར་གསར་འཇམ་དང་ཤ་གསར་བ་དང་མར་གསར་བ་སྦྲང་རྩི་སོགས་དང་པོ་བྲི་སྟེ་ཆ་ཆུང་ངུ་
མ
41



ནས་རིམ་པས་བསྐྱེད་ལ་ཐ་མར་ལྷུག་པར་བཏང་ཞིང་ཆང་ནི་མང་ན་རྣགས་ཏེ་འབྲུམ་པའི་ཤུལ་ཟ་བས་ན་ཁ་
ངོམས་ཙམ་ལས་བག་མེད་དུ་ཡོག་འཐུང་སྤང་བར་བྱ་ཞིང་། འདི་མན་ནས་ཁ་ཟས་བཟང་ན་ལུས་ཤེད་བསྲིངས་
པ་སྐྱེན་པས་བསྟེན་པར་བྱ་བ་དང་། གདོང་པའི་ཤུ་བ་གོགས་ནས་རང་གི་དྲི་ཆུས་བཀྲུ་ཞིང་ར་ཕག་གི་ཚིལ་བུ་
ཚེར་སྔོན་གྱི་ཕྱེ་མ་སྦྱར་བ་བྱུག་གོ །
གཉིས་པ། བྱེ་བྲག་གི་བཅོས་ཐབས།
བྱེ་བྲག་བཅོས་པ་རིགས་དང་བབས་སྒོ་སྦྱར། །
ཞེས་པ་སྟེ། བྱེ་བྲག་ཏུ་བཅོས་པ་ལའང་རིགས་ཀྱི་སྒོ་ནས་བཅོས་པ་དང་བབས་ས་གནས་ཀྱི་སྒོ་ནས་བཅོས་
པ་དང་གཉིས་ཡོད་དོ། །
༡ རིགས་ཀྱི་སྒོ་ནས་བཅོས་པ།
（༡) བཅོས་ཐབས།
རིགས་བཅོས་སྐྲངས་པ་གླང་གཉའི་འབྲུམ་པ་ལ། ། བསེ་ཀོ་གླང་གཉའི་ཀོ་བ་སེར་ཙམ་
བསྲེགས། ། སྲན་ཕྱེ་བསྲེས་ པ་ སྤྱི་ སྨན་ལྟག་སྤྲད་སྐེམ། ། སྐྲངས་པ་ཆེ་ན་ གང་ ཉེའི་རྩ་ལ་
གཏར། ། དུར་བྱིད་ཧོང་ལེན་སྤོས་དཀར་དུག་པུས་པའི། ། རིལ་བུ་བ་ཆུས་འཕུལ་བའི་བཤལ་
གྱིས་སྦྱང་། ། རྩེལ་ཏེ་ཤིག་དང་ཟངས་གཟེར་འདྲ་བ་ལ། ། བཟང་དྲུག་གླ་རྩི་ཕག་རིལ་ཁུ་བ་
དང་། ། ར་ཁྲག་སྦྱར་བའི་ལྕག་མདའ་བཏང་བ་འམ། ། ཏིག་ཏ་དུག་ཉུང་ཧོང་ལེན་བ་ཤ་ཀ །
གོང་གི་རྩི་སྦྱོར་སྤྱི་ལ་བསྣན་པ་བཏང་། ། ཤིན་ཏུ་ཚ་བ་ཆེ་ན་ག་བུར་བསྣན། ། དཀར་པོ་སེ་འབྲུ་
སྒྱུ་རུ་རྡོ་སྦྱོར་བསྣན། ། །
ཞེས་པ་སྟེ། རིགས་ཀྱིས་བཅོས་པ་ལས་སྐྲངས་པ་གླང་གཉའི་འབྲུམ་པ་ལ་རི་དྭགས་བསེ་རུའི་ཀོ་བ་དང་
གླང་འོག་ཅན་གྱི་གཉའི་ཀོ་བ་མེར་སེར་ཙམ་བསྲེགས་པ་སྲན་ཕྱེ་དང་བསྲེས་པ་སྤྱི་སྨན་རྡོ་རྩི་གཉིས་གང་རུང་ལ་
ལྟག་སྤྲོད་བྱས་པས་སྐེམ་ཞིང་སྐྲངས་པ་ཆེ་ན་སྐྲངས་པོ་དང་གང་ཉེའི་རྩ་ལ་གཏར་བ་དང་། དུར་བྱིད་དང་།
ཧོང་ལེན། སྤོས་དཀར། དུག་པུས་པ་སྟེ་ར་དུག་པའི་མེ་ཏོག་རྣམས་ཀྱི་རིལ་བུ་བ་ཡི་ཆས་ཕུལ་བའི་བཤལ་གྱིས་
སྦྱངས། ཁྲག་སྐམས་རྩེལ་ཏེ་ཤིག་འདྲ་བ་དང་ཟངས་གཟེར་འདྲ་བ་གཉིས་ལ་ཅུ་གང་། གུར་ཀུམ་སོགས་བཟང་
དྲུག་དང་གླ་རྩི་དང་ཕག་རིལ་སོགས་ཀྱི་ཁུ་བ་དང་ར་ཡི་ཁྲག་དང་སྦྱར་བའི་ལྕག་གི་མདའ་བཏང་བའམ་ཏིག་ཏ་



དང་། དུག་མོ་ཉུང་། ཧོང་ལེན། བ་ཤ་ཀ་སོགས་གོང་གི་རྩི་སྦྱོར་གྱི་སྦྱོར་སྡེ་སྤྱིའི་སྟེང་ལ་བསྣན་པ་བཏང་བ་དང་
ཤིན་ཏུ་ཚ་བ་ཆེ་ན་དེ་སྟེང་དུ་ག་བུར་ཡང་བསྣན་ནོ། ། དཀར་པོའི་རིགས་གསུམ་ཀ་ལ་སེ་འབྲུ་དང་སྐྱུ་རུ་ར་
རྣམས་རྡོ་སྦྱོར་གོང་བཤད་ལ་བསྣན་ནས་དང་པོ་ཆང་དང་དེ་ནས་ཆུ་བསྐོལ་གྱིས་དབུལ་ལ་བཏང་ངོ༌། །
（༢) འཆི་དུས།
ལུས་སྐྲངས་སྨན་གྱིས་མ་ཐོན་བདུན་ན་འཆི། ། དམར་ཐིག་འབྲུམ་པར་མ་སོང་སྔ་ན་
འཆི། ། ནག་ལེབ་རྣག་ཏུ་མ་སོང་དགུ་ན་འཆི། ། སྐྱ་ཤར་ ཟས་བསྡམས་དྲགས་ན་འཆི་བ་
ཡིན། །འབྲུམ་རྫོགས་སླར་ལོག་ལས་ཀྱིས་འཆི་ཞེས་བྱ། ། །
ཞེས་པ་སྟེ། ནག་པོའི་རིགས་ལུས་སྐྲངས་ཤིང་སྨན་གྱིས་ཕྱིར་མ་ཐོན་ན་ཞག་བདུན་ན་འཆི་བ་དང་།
ལུས་ལ་དམར་ཐིག་ཤར་བ་འབྲུམ་པར་མ་སོང་ན་ཞག་ལྔ་ན་འཆི་ཞིང་། ནག་ལེབ་ལེབ་རྣག་ཏུ་མ་སོང་ན་ཞག་
དགུ་ན་འཆི་བ་དང་། དཀར་པོ་སྐྱ་ཤར་དེ་ལའང་ཟས་བསྡམས་ཆེས་པའམ་དྲགས་ན་འཆི་བ་ཡིན་ཞིང་འབྲུམ་བུ་
ཕྱིར་རྫོགས་ནས་ཁོང་དུ་སླར་ལོག་པ་ནི་ལས་ཀྱི་འཆི་བ་ཡིན་ཞེས་བྱའོ། །
༢ བབས་སའི་སྒོ་ནས་བཅོས་པ།
བབས་ས་གནས་དང་སྦྱར་ཏེ་བཅོས་པ་ནི། ། སྙིང་ལ་བབས་ན་སྨྱོ་འདར་དངངས་ཆུང་
འབྱུང་། ། རྩི་སྦྱོར་སྤྱི་སྟེང་ག་བུར་བསྣན་ལ་བཏང་། ། མ་ཐུབ་སྨྱོ་ཞིང་འཚིག་ན་འཆི་བ་ཡིན། །
གློར་བབས་གློ་མང་གཟེར་ཞིང་རྣག་ཏུ་འབྱུང་། ། སྲོ་ལོ་ཤིང་མངར་རྩི་སྦྱོར་ལ་བསྣན་བཏང་། །
མ་ཐུབ་མིད་པ་འགགས་ན་ འཆི་ བ་ ཡིན། ། མཆིན་པར་བབས་ན་མིག་དམར་མཆིན་སྟེང་
གཟེར། ། དོམ་མཁྲིས་བྲག་ཞུན་ཁ་ཆེ་གུར་ཀུམ་བསྣན། །འཐིབས་ཀྱིན་ཁྲག་ཏུ་འཁྲུ་སྐྱུག་འཆི་བ་
ཡིན། ། རྒྱུ་མར་བབས་ན་མཁྲིས་པ་འཁྲུ་སྐྱུག་བྱེད། ། བཙོད་དང་སྙ་ལོ་དུག་ཉུང་བསྣན་ལ་
བཏང་། ། ཁྲག་ཏུ་འཁྲུ་ན་སྣོད་རྡོལ་འཆི་བ་ཡིན། ། དེ་དག་ཀུན་གྱི་འདྲེད་དུ་དངུལ་ཆུ་ཤིས། །
མིག་ཏུ་བྱུང་ན་ག་བུར་གླ་རྩི་བྱུག ། ཡང་ན་འོལ་མོ་སེ་དང་ནུ་ཞོ་བྱུག ། དོམ་མཁྲིས་ཏི་ཚ་སྐྱེར་ཁ་
ཎ་ ར་གན་དུང་། ། ནུ་ཞོ་སྦྱར་བྱུགས་འཇབ་འཛིབ་སྒྲོ་ཡིས་བྱབ། ། ག་བུར་གུར་ཀུམ་ཆུས་བཀྲུ་
གྲོད་ཆུས་བདུག ། གྲེ་བར་བབས་ན་ཕྱེ་ཚོད་ཚན་མོས་བདུག །ཤུ་དག་རུ་རྟ་རྒྱུ་ཚའི་ཕྱེ་མ་
གདབ། ། ཚར་བོང་ཐང་བཏང་རྟ་སྦྱངས་ཁུ་བ་བཏུང་། ། མ་ཐུབ་ཀྱང་བུས་བཞར་རྗེས་སྨན་ཕྱེ་
བཏབ། ། ལྒང་པར་བབས་ན་རྒྱ་ཚ་རུ་རྟ་དང་། ། ཉི་དགའ་གླ་རྩི་བསྡུས་ཐང་བཏང་བར་བྱ། །
རྒྱ་ཚ་གླ་རྩི་ཤུ་དག་རུ་རྟ་བཞི། ། ཆུས་སྦྱར་གསང་བའི་གཅེ་འུས་ལྒང་པར་བསྐྱལ། ། དེ་ཡིས་
43



གདུག་པ་འབྲུམ་པའི་ནད་འཇོམས་བྱེད། །
ཅེས་པ་སྟེ། བབས་ས་གནས་དང་སྦྱར་ཏེ་བཅོས་པ་ལ། དོན་སྙིང་ལ་བབས་ན་སྨྱོ་ཞིང་འདར་ལ་དངངས་
པ་ཆུང་དུ་འབྱུང་བས་དེ་ལ་རྩི་སྦྱོར་སྤྱིའི་སྟེང་དུ་ག་བུར་བསྣན་ལ་བཏང་ཞིང་དེས་མ་ཐུབ་པར་སྨྱོ་ཞིང་འཚིག་ན་
འཆི་བ་ཡིན། གློར་བབས་ན་གློ་ལུ་མང་ལ་གཟེར་ཞིང་ལུད་པ་རྣག་ཏུ་འབྱུང་ན་སྲོ་ལོ་དང་ཤིང་མངར་གཉིས་རྩི་
སྦྱོར་ལ་བསྣན་པ་བཏང་ཞིང་དེས་མ་ཐུབ་པར་མིད་པ་འགགས་ན་འཆི་བ་ཡིན། མཆིན་པར་བབས་ན་མིག་
དམར་ལ་མཆིན་སྟེང་གཟེར་བ་འབྱུང་བས་དོམ་མཁྲིས་དང་བྲག་ཞུན་དང་། ཁ་ཆེའི་གུར་ཀུམ་རྣམས་བསྣན་པ་
གཏོང་ཞིང་དྲན་པ་འཐིབས་ཀྱིན་དུ་ཁྲག་ཏུ་འཁྲུ་བའམ་སྐྱུག་ན་འཆི་བ་ཡིན། རྒྱུ་མར་བབས་ན་མཁྲིས་པ་འཁྲུ་
ཞིང་སྐྱུག་པར་བྱེད་པས་བཙོད་དང་སྙལོ་དུག་མོ་ཉུང་རྣམས་བསྣན་ལ་བཏང་ཞིང་ཁྲག་ཏུ་འཁྲུ་ན་སྣོད་རྡོལ་དེ་
འཆི་བ་ཡིན། དེ་དག་ཀུན་གྱི་འདྲེད་དམ་གཉེན་པོ་ཉིད་དུ་དངུལ་ཆུ་རྒོད་བཏུལ་ལམ་ཚ་བཏུལ་ཤིས་ཤིང་མིག་ཏུ་
འབྲུམ་པ་བྱུང་ན་ག་བུར་དང་གླ་རྩི་བྱུག་ཅིང་། ཡང་ན་འོལ་མོ་སེ་དང་མིའི་ནུ་ཞོ་བྱུག ཡང་ན་དོམ་མཁྲིས་དང་
ཏི་ཚ་བཏུལ་བ་དང་སྐྱེར་བའི་ཁཎྜ་དང་ར་གན་དང་དུང་། མིའི་ནུ་ཞོར་སྦྱར་ལ་བྱུགས་ཤིང་མིག་གི་རྣག་དང་
འཇབ་འཇིབ་ཕུག་རོན་གྱི་སྒྲོས་བྱབ་པ་དང་ག་བུར་དང་གུར་ཀུམ་གྱི་ཆུས་བཀྲུ་ཞིང་གྲོད་པའི་ནང་ཆུ་བླུགས་པས་
བདུག གྲེ་བར་བབས་ན་ཕྱེ་ཚོད་ཚན་མོས་ཡང་དང་ཡང་དུ་བདུག་པ་དང་། ཤུ་དག རུ་རྟ། རྒྱ་ཚྭའི་ཕྱེ་མ་
གདབ་པ་དང་། ཚར་བོང་གི་ཐང་བཏང་ལ་རྟ་གསེབ་སྔོན་པོའི་སྦྲངས་ཀྱི་ཁུ་བའང་བཏུང་། དེས་ཀྱང་མ་ཐུབ་
ན་འབྲུམ་པ་ཀློང་བུས་བཞར་རྗེས་སུ་སྨན་ཤུ་དག་དང་རྒྱ་ཚྭའི་ཕྱེ་མ་བཏབ། ལྒང་པར་བབས་ན་རྒྱ་ཚྭ་དང་རུ་རྟ་
དང་ཉི་དགའ་སྟེ་ལྕམ་པོ་དང་གླ་རྩི་རྣམས་བསྡུས་པའི་ཐང་བཏང་བར་བྱ་ཞིང་། རྒྱ་ཚྭ་དང་གླ་རྩི་དང་ཤུ་དག་
དང་རུ་རྟ་བཞི་ཆུས་ཁུ་བ་བྱས་སྦྱར་བ་ཆ་བྱད་ཆུ་འགག་ལས་བཤད་པའི་གསང་བའི་གཅེའུས་ལྒང་པར་བསྐྱལ་བ་
སོགས་དེ་དག་རྣམས་ཀྱིས་གདུག་པ་འབྲུམ་བུའི་ནད་རྣམས་འཇོམས་པར་བྱེད་དོ། །
བསམ་གཞིགས། །
༡ འབྲུམ་ནད་གསོ་ཐབས་ཀྱི་རིག་པ་འདིས་ཐོན་པའི་ལོ་རྒྱུས་ཀྱི་དོན་སྙིང་དེ་ཇི་ལྟར་ཡིན་ནམ།
༉ འབྲུམ་ནད་ཅེས་པ་དེའི་འགོས་ཁྱབ་རང་བཞིན་དང་གནོད་འཚེའི་རང་བཞིན་བཅས་གང་འདྲ་ཡིན་
ནམ།
༣ དེང་དུས་འབྲུམ་ནད་ས་སྟེང་དུ་མཐོང་རྒྱུ་མེད་པར་གྱུར་ཡོད་པ་དེའི་ཐོག་ནས་གནད་དོན་གང་ཞིག་
གསལ་བཤད་བྱེད་ཀྱི་ཡོད་དམ།
A4



ལེའུ་གསུམ་པ། གཉན་ནད་བེག་གེ
གཉན་ནད་བེག་གེའམ་སིབ་བིའི་ནད་ཅེས་པ་ནི་ཁྲག་དང་ཆུ་སེར་ལ་གཉན་ཚད་བབས་པས་གཟུགས་པོ་
ཡོངས་སུ་འབྲུམ་པ་སིབ་བུ་འབྱུང་བས་ན་སིབ་ཅེས་མིང་ཆགས་པ་ཡིན། ནད་དེ་མང་ཆེ་བ་བྱིས་པ་ལ་བྱུང་གི་ཡོད།
ས་བཅད་དང་པོ། རྒྱུ།
རྒྱུ་ནི་རིམས་ཚད་སྤྱི་དང་འདྲ་བ་ལ། ། ཁྱད་པར་ལུས་ལ་གནས་པའི་ཆུ་སེར་ཁྲག ། སྟེང་དུ་
གཉན་དང་ཚད་པ་བབས་པར་འདོད། །
ཅེས་པ་སྟེ། དེ་ཡང་རྒྱུ་ནི་རིམས་ཚད་སྤྱི་དང་འདྲ་བ་ཡིན་ལ་ཁྱད་པར་གྱི་རྒྱུ་ནི་ལུས་ལ་གནས་པའི་ཆུ་སེར་
དང་ཁྲག་ལ་གཉན་ཚད་བབས་པ་ཡིན་ནོ། །
ས་བཅད་གཉིས་པ། རྐྱེན།
རྐྱེན་ནི་མི་གཙང་ཐབ་གཞོབ་དམ་སེལ་གྱིས། ། ས་བདག་མ་མོ་མཁའ་འགྲོ་འཁྲུགས་ལས་
བྱུང་། ། དྲིས་ཕོག་ཡམས་སུ་རིམས་ལྟར་འགོས་པར་བྱེད། །
ཅེས་པ་སྟེ། དེ་ཡང་དེའི་རྐྱེན་ནི་ཡུལ་དུས་ཟས་སྤྱོད་སོགས་མི་གཙང་བ་དང་། ལྷ་འདྲེ་ཀླུ་གཉན་གནས་
སར་དཀར་དམར་གྱི་ཐབ་གཞོབ་དང་འབག་བཙོག་ཀྱི་ལས་བྱས་པ་དང་། རྡོ་རྗེ་ཐེག་པར་བཞུགས་པའི་དམ་
ཚིག་གཅིག་ཡིན་པ་ལ་བླང་དོར་ནོར་ནས་དམ་སེལ་ཞུགས་པའི་རྐྱེན་གྱིས་ས་བདག་དང་མ་མོ་མཁའ་འགྲོ་ཀུན་
འཁྲུགས་པ་ལས་བྱུང་བ་ཡིན་པ་དང་
། དེའི་དྲིས་ཕོག་པ་ཙམ་གྱིས་ཡམས་སུ་རིམས་ལྟར་དུ་འགོས་ཤིང་མཆེད་
པར་བྱེད་དོ། ། །
ས་བཅད་གསུམ་པ། མིང་།
ལུས་ཀུན་འབྲུམ་པ་ཆུང་ངུས་བག་བག་ལ། ། དྲང་སྲོང་རྣམས་ཀྱིས་བེག་གེའི་མིང་དུ་
བཏགས། ། འབྲུམ་པ་སིབ་པས་ལྗོངས་འདིར་སིབ་བིར་བརྗོད། །
ཅེས་པ་སྟེ། དེ་ཡང་ནད་འདི་བྱུང་བའི་ནད་པའི་མགོ་ལུས་ཐམས་ཅད་ཀུན་ཏུ་འབྲུམ་པ་དམར་ལེབ་ཆུང་



ངུས་བག་བག་ལ་ཁྱབ་པར་འགྱུར་བས་ན་སྔོན་གྱི་དྲང་སྲོང་རྣམས་ཀྱིས་ནད་དེའི་མིང་ལ་བེག་གེ་ཞེས་བཏགས་པ་
དང་། འབྲུམ་པ་དེ་ཉིད་ཀྱང་སིབ་སིབ་མང་དུ་འབྱུང་བའི་ཕྱིར་ཕྱིས་སུ་གངས་ཅན་ལྗོངས་འདིར་སིབ་བིར་ཞེས་
བརྗོད་པ་ཡིན་ནོ། །
ས་བཅད་བཞི་པ། དབྱེ་བ། །
དབྱེ་བ་རྒྱས་ པར་འཕགས་མཆོག་ཀླུ་སྒྲུབ་ཀྱིས། ། བབས་སའི་སྒོ་ནས་དབྱེ་བ་རྣམ་པ་
བརྒྱད། ། གསུངས་ཤིང་གཞན་དུ་བེག་གེ་སྤུན་བདུན་བཤད། ། འབྲིང་དུ་བེག་གེ་དཀར་ནག་ཁྲ་
བོ་གསུམ། ། མདོར་བསྡུས་བེག་སྐྱ་བེག་དམར་གཉིས་སུ་འདུ། ། སྐབས་འདིར་འབྲིང་དུ་དབྱེ་
བའི་ངོས་འཛིན་བཤད། །
ཅེས་པ་སྟེ། དེ་ཡང་བེག་གེ་ནད་ཀྱི་དབྱེ་བ་ནི། རྒྱས་པ་འཕགས་མཆོག་ཀླུ་སྒྲུབ་ཀྱིས་བབས་སའི་གནས་
ཀྱི་སྒོ་ནས་དབྱེ་བ་རྣམ་པ་བརྒྱད་དུ་གསུངས་ཤིང་གཞན་དུ་བེག་གེ་སྤུན་བདུན་དུ་དབྱེ་བ་ཡོད་མོད་ཀྱང་། འབྲིང་
དུ་དབྱེ་བ་བད་ཀན་དང་བསྡོངས་པ་བེག་གེ་དཀར་པོ་དང་། ཁྲག་མཁྲིས་དང་བསྡོངས་པ་བེག་གེ་ནག་པོ། རླུང་
དང་ཆུ་སེར་དང་བསྡོངས་པ་བེག་གེ་ཁྲ་བོ་བཅས་རྣམ་པ་གསུམ་དང། མདོར་བསྡུས་ན་བེག་གེ་སྐྱ་བོ་དང་དམར་
པོ་གཉིས་སུ་འདུས་རུང་སྐབས་འདིར་འབྲིང་དུ་དབྱེ་བ་རྣམ་པ་གསུམ་གྱི་ངོས་འཛིན་དག་བཤད་པར་བྱའོ། །
ས་བཅད་ལྔ་པ། རྟགས།
དང་པོ། སྤྱི་རྟགས།
རྟགས་ལ་སྤྱི་དང་བྱེ་བྲག་རྣམ་པ་གཉིས། ། སྤྱི་རྟགས་མགོ་རྐང་རྐེད་པ་ཚིགས་གཞི་ན། ། གློ་
དང་སྦྲིད་པ་འབྱུང་ཞིང་ཆམ་པ་འདྲ། །བརྩེ་ཞིང་གྲང་ཤུམ་བྱེད་ལ་ཤ་སྲུབས་འཁྱུག ། སྲོད་ལ་ཤ་
ཚརྨི་ལམ་ཟ་ཟི་མང་། ། རྩ་ནི་གྲངས་མྱུར་གཏིང་རྒྱུག་འགྱུར་ལྡོག་བྱེད། ། ཆུ་མདོག་ངེས་མེད་
འོན་ཀྱང་དམར་སེར་ཉོག །ཤ་མདངས་དམར་སྐམ་སྟེང་དུ་དམར་ཐིག་འབྱུང་། ། ནད་འདི་
ཐེབས་མ་ཐག་ནས་མིག་རྩ་དམར། ། ཐོར་བ་ཞག་གཅིག་ལོན་ནས་ཕལ་ཆེར་སྐམས། །
ཞེས་པ་སྟེ། དེ་ཡང་སིབ་བིའི་ནད་འདི་ཉིད་ངོས་བཟུང་བའི་རྟགས་ལ་སྤྱིའི་རྟགས་དང་བྱེ་བྲག་གི་རྟགས་
46



བཅས་རྣམ་པ་གཉིས་ཡོད་པ་ལས། སྤྱི་ཡི་རྟགས་ལ་མགོ་ན་བ་དང་བརླ་རྐང་རྐེད་པའི་ཚིགས་གཞི་རྣམས་ན་བ་
དང་། ཚ་བ་རྒྱས་པ། གློ་ལུ་བ་དང་སྦྲིད་པ་ཡང་ཡང་བྱེད་པ། སྣ་ཆུ་མང་དུ་བཞུར་བ། ལུས་ཉོབ་པ་སོགས་
ཐོག་མར་ཆམ་པའི་ནད་དང་འདྲ་ཞིང་། ལུས་བརྩེ་བ་དང་། གྲང་ཤུམ་བྱེད་པ། ཤ་ཡི་སྲུབས་ལ་ཚ་འཁྱུག་རྒྱག་
པ། ཕྱི་དྲོ་སྲོད་ཀྱི་དུས་ལ་ཤ་དྲོད་ཚ་ཞིང་། མཚན་གཉིད་དུས་སུ་རྨི་ལམ་ཟ་ཟི་མང་བ། རྩ་ནི་གྲངས་མྱུར་ཞིང་
ཤའི་གཏིང་ནས་རྒྱུག་ལ་འགྱུར་ལྡོག་བྱེད་པ། དྲི་ཆུའི་མདོག་མཐའ་གཅིག་ཏུ་མ་ངེས་ཀྱང་དམར་སེར་ཉོག་པ་
དང་། ཤ་ཡི་མདོག་དམར་ཞིང་སྐམ་པ་དང་། དམར་ཐིག་འབྱུང་བ། ནད་འདི་ཐེབས་མ་ཐག་ཏུ་མིག་རྩ་
དམར་པོར་འགྱུར་བ་དང་། ཐོར་བ་དེ་ཉིད་ལུས་ཀུན་ལ་ཁྱབ་པར་དོན་ཚར་རྗེས་ཞག་གཅིག་ནས་ཕལ་ཆེ་བ་སྐམ་
པ་མ་ཟད། ཁྱད་པར་དུ་མིག་སྐྱག་མང་ཞིང་མིག་རྩ་དམར་པོ་ཆགས་པ་དང་ཁ་ཟས་ལ་དང་ག་ཞན་ཅིང་ཟས་སྐོམ་
མིད་དཀའ་བ། སྐད་འཛེར་བ། ཐོག་མར་རྐན་ཕུག་དང་ཁ་ཡི་ནང་འགྲམ་དང་། གྲེ་བའི་ལྡེབས་སོགས་ལ་
ཐོར་བ་སྐྱ་སིབ་བྱུང་བ་དང་མཉམ་དུ་རིམ་བཞིན་རྣ་རྒྱབ་དང་མཆན་འོག སྐེ་མཇིང་སོགས་ལུས་ཀུན་ལ་ཐོར་བ་
དམར་ཞིབ་ཀྱིས་ཁྱབ་པར་འགྱུར་བ་དང་། འདི་ལ་དོན་སྣོད་སོགས་བབས་སྒོའི་ཁྱད་པར་གྱི་ནད་རྟགས་འདྲ་
མིན་དག་འབྱུང་བ་དང་། གཉན་དང་བསྡོངས་ན་གློ་མང་ལ་སྟོད་གཟེར་ཞིང་ལུད་པ་དམར་སེར་འབྱུང་བ་དང་།
ཤེས་པ་འཁྲུལ་ལ་ལྕེ་གཞུང་ནག་ཅིང་དབུགས་སྣ་ཐུང་། རྒྱུ་མར་བབས་ན་དུད་ཁུ་ཤེ་རུལ་འཁྲུ་ཞིང༌། མཁྲིས་
བབས་ལྗང་ཁུ་དང་། ཕོ་བར་བེ་སྣབས། འདུས་པར་འཇའ་ཚོན་ཞག་ཅན་འཁྲུ་བ་ཡིན་ནོ། །
གཉིས་པ། བྱེ་བྲག་གི་རྟགས།
བྱེ་བྲག་ཐེག་གེ་ དཀར་པོ་བད་ཀན་བསྡོངས། ། ཟས་ལེན་སྐོམ་དད་ཆུང་ ལ་ ཐོར་ པ་
དཀར། ། རྩ་བདེ་ཆུ་དྭངས་ལུས་ཡང་དབང་པོ་གསལ། ། བེག་གེ་ནག་པོ་ཁྲག་དང་མཁྲིས་པར་
བསྡོངས། ། རྩ་ཆུ་ཚ་ལ་སྐོམ་དད་ཟས་མི་ཞིམ། ། ཐོར་པ་དམར་ལ་ནག་སྙམ་སྐམ་པ་དཀའ། །
གཉིདམེད་ཤེས་པ་འཐིབས་ལ་ཚིག་པ་ཟ། ། བེག་གེ་ཁྲ་བོ་རླུང་དང་ཆུ་སེར་བསྡོངས། ། རྩ་ཆུ་
ནད་རྟགས་མི་མཐུན་ཅི་ཡང་སྲིད། ། ཐོར་པ་སྣ་ཚོགས་སྐོམ་དད་སྲན་པར་ཚུགས། ། གཉིད་དང་
ཟས་ལ་འཕེལ་འགྲིབ་བྱེད་པ་ཡིན། །
ཞེས་པ་སྟེ། བྱེ་བྲག་སོ་སོའི་རྟགས་ལ་བེག་གེ་དཀར་པོ་བད་ཀན་དང་བསྡོངས་པས་ཁ་ཟས་ལེན་ཞིང་སྐོམ་
དད་ཆུང་ལ་ཐོར་པ་དཀར་སྐྱ་ཤས་ཆེ་བ་དང་། རྩ་བདེ་ལ་ཆུ་མདོག་དྭངས་པ། ལུས་ཡང་ཞིང་དབང་པོ་གསལ་
བ། བེག་གེ་ནག་པོ་ཁྲག་དང་མཁྲིས་པ་བསྡོངས་པས་རྩ་དང་ཆུ་ལ་ཚ་བའི་རྟགས་འབྱུང་བ་དང་། སྐོམ་བཏུང་
41



བར་དད་པ། ཁ་ཟས་ལ་རོ་མི་ཞིམ་པ་བྲོ་བ། ཐོར་པའི་མདོག་དམར་ལ་ནག་ཉམས་ཡོད་ཅིང་སྐམ་པ་དཀའ།
གཉིད་མེད་ཅིང་ཤེས་པ་འཐིབས་ལ་དོན་མེད་དུ་ཚིག་པ་ཟ་བ་སོགས་འབྱུང་། བེག་གེ་ཁྲ་བོ་རླུང་དང་ཆུ་སེར་
བསྡོངས་པས་རྩ་ཆུ་ནད་རྟགས་སོགས་མཐའ་གཅིག་ཏུ་མ་ངེས་པ་ཅི་ཡང་འབྱུང་སྲིད་ཅིང་། ཐོར་པའི་མདོག་
ཀྱང་སྣ་ཚོགས་འབྱུང་བ། སྐོམ་དད་ཆེ་རུང་སྐོམ་རིགས་མ་བཏུང་ཀྱང་བསྲན་ཚུགས་པ་གཉིད་སྐབས་རེ་འཕེལ་
ལ་སྐབས་རེ་འགྲིབ་པ་དང་ཟས་ཀྱང་སྐབས་རེ་དང་ག་ཆེ་ལ་སྐབས་རེ་ཆུང་བ་སྟེ་འཕེལ་འགྲིབ་བྱེད་པའོ། །
ས་བཅད་དྲུག་པ། བཅོས་ཐབས།
བཅོས་པའི་ཐབས་ལ་སྨན་དང་ཟས་སྤྱོད་གསུམ། །
ཞེས་པ་སྟེ། དེ་ཡང་བཅོས་པའི་ཐབས་ལ་སྨན་གྱིས་བཅོས་པ་དང་། ཟས་ཀྱིས་བཅོས་པ་དང་། སྤྱོད་
ལམ་གྱིས་བཅོས་པ་དང་གསུམ་ཡོད་དོ། །
དང་པོ། སྨན།
ཐོག་མར་ཆུ་སྐོལ་ ཚན་མོ་ཐེངས་ འགའ་བཏང་། ། དེ་ནས་མ་ནུ་ བཞི་ ཐང་བསྟེན་བྱ་
ཞིང་། ། ཁྲག་མཁྲིས་ཤས་ཆེ་འབྲས་བུ་གསུམ་ཐང་ལ། ། གུ་གུལ་བསྣན་པའི་བསྡུས་ཐང་ཐེངས་
འགའ་བསྔགས། ། མགོ་བོ་གཟེར་ན་ཨ་བྱག་གསེར་མེ་ཏོག ། མགོ་ཐང་གསུམ་སྟེང་བསྣན་ལ་
བཏང་བར་བྱ། ། བྱ་ཁྱུང་ལྔ་སྟེང་སྟག་ཤ་གུ་གུལ་ནག ། དངུལ་ཆུ་མུ་ཟི་ཀྱི་ལྕེ་ཧོང་ལེན་དང་། །
གི་ཝཾ་སྤང་རྩི་བསྣན་པའི་སྦྱོར་སྡེ་ལ། ། དཔའ་བོ་བཅུ་གསུམ་ཞེས་བྱ་བྱང་པའི་ལུགས། ། གྲེ་བ་ཚ་
ན་ཚར་བོང་ཐང་གིས་འཕུལ། ། གཞན་དུ་ཆུ་སྐོལ་ཚན་མོས་དབུལ་བར་བྱ། ། ཡང་ན་སྤང་རྩི་
བཅུ་གཉིས་པ་ཡང་འཕྲོད། ། ཡང་ན་ཨ་རུ་འཛིན་པ་སྤང་རྩི་དང་། ། གླ་རྩི་བཞི་སྟེང་བསིལ་
གསུམ་སྲོ་ལོ་དཀར། ། ཙན་དན་བྲག་ཞུན་དུག་ཉུང་བཅས་ཏེ་བཏང་། ། གཞན་ཡང་དངུལ་ཆུ་
རིན་ཆེན་སྦྱོར་བ་འཕྲོད། ། བེག་གེ་མྱུར་ཤོར་གྲེ་གག་རྒྱུ་གཟེར་དང་། ། ལིང་ཐོག་ལ་སོགས་
འབྱུང་བས་འདོགས་ལ་གཟབ། ། ཐོག་མཐའ་བར་དུ་ཆུ་སོགས་གྲང་མོ་དང་། ། རྡོ་སྨན་སྦྱོར་བ་
མེ་དྲོད་གསོད་པས་སྤང་། ། །
ཞེས་པ་སྟེ། དེ་ཡང་ཐོག་མར་ཆུ་བསྐོལ་ཚན་མོ་ལན་འགའ་བཏང་། དེ་ནས་མ་ནུ་བཞི་ཐང་ངམ་སིབ་
48



ཐང་གང་རུང་ལན་འགར་བསྟེན་ནས་སྨིན་པར་བྱས། ཁྲག་མཁྲིས་ཤས་ཆེ་ན་འབྲས་བུ་གསུམ་ཐང་གི་སྟེང་ལ་བུ་
གུལ་བསྣན་པའི་བསྡུས་ཐང་ཐེངས་འགའ་བསྟེན་པ་བསྔགས་ལ། ཕྱེ་མ་དངུལ་ཆུ་བརྒྱུད་སྦྱོར་ཆུ་སྐོལ་གྱི་དབུལ་
མགོ་བོ་གཟེར་ན་ཨ་བྱག་དང་གསེར་གྱི་མེ་ཏོག་མགོ་ཐང་གསུམ་པའི་སྟེང་བསྣན་ལ་བཏང་བར་བྱ། བྱེ་བྲག་བེག་
གེ་དཀར་པོ་ལ་བྱ་ཁྱུང་ལྔ་བའི་སྟེང་སྟག་ཤ་དང་། གུ་གུལ་ནག་པོ། དངུལ་ཆུ། མུ་ཟི། ཀྱི་ལྕེ། ཧོང་ལེན། གི་
ཝཾ། སྤང་རྩི་བསྣན་པའི་སྦྱོར་སྡེ་ལ་དཔའ་བོ་བཅུ་གསུམ་ཞེས་བྱ་བ་བྱང་པ་ལྷུན་སྡིངས་པའི་ལུགས་ཡིན་པས་དེ་
ཟབ། གྲེ་བ་ཚ་ཞིང་སྐམ་ན་ཚར་བོང་བསྡུས་པའི་ཐང་གིས་འཕུལ་ལ་གཞན་དུ་ཆུ་སྐོལ་ཚ་མོས་དབུལ་བར་བྱ།
ཕན་བདེ་སྙེ་མ་ལས། དཀར་ཁྲ་གཉིས་ལ་ཨ་རུ་བཅོ་ལྔ་བཏང་ཞེས་གསུངས་པ་ལྟར་བསྟེན་པར་བྱའོ། ། ཡང་ན་
བེག་གེ་ནག་པོ་ལ་སྤང་རྩི་བཅུ་གཉིས་པ་ཡང་འཕྲོད་ལ་ཡང་ན་ཨ་རུ་དང་འཛིན་པ། སྤང་རྩི། གླ་རྩི་དང་བཞི་ཡི་
སྟེང་ལ་བསིལ་གསུམ་དང་སྲོ་ལོ་དཀར་པོ། ཙན་དན། བྲག་ཞུན། དུག་མོ་ཉུང་བཅས་བསྡེབས་ཏེ་བཏང་བ་
དང༌། ཕན་བདེ་སྙེ་མ་ལས། ནག་པོར་ཨ་རུ་བཅུ་དྲུག་ཕྱེ་མ་བསྟེན་ཞེས་གསུངས་པ་ལྟར་བསྟེན་དགོས།
གཞན་ཡང་བེག་གེ་ཁྲ་བོ་ལ་མན་རྒྱུད་ཀྱི་དངུལ་ཆུ་རིན་ཆེན་སྦྱོར་བའི་ཕྱེ་མ་འཕྲོད་པས་ནད་བབས་དང་བསྟུན་
ནས་གཉན་ཚད་སོགས་འཇོམས་པར་བྱ་དགོས། བེག་གེ་མྱུར་དུ་དུས་ལྟར་གསོ་བཅོས་མ་བྱས་པར་ཟས་བཅུད་
བསྟེན་པ་སོགས་ཀྱིས་སྒྱུར་ཤོར་ཞེས་གྲེ་བར་གྲེ་གག རྒྱུ་མར་བབས་པ་རྒྱུ་གཟེར་དང་མིག་ལ་ལིང་ཏོག གློ་ཚད་
སོགས་འབྱུང་བས་སྒྲིམ་དགོས་སོ། ། ཐོག་མཐའ་བར་གསུམ་དུ་ཆུ་གྲང་སོགས་གྲང་མོ་དང་རྡོ་སྨན་གྱི་སྦྱོར་སྡེ་
སོགསཀྱིས་ཕོ་བའི་མེ་དྲོད་གསོད་པའི་ཕྱིར་སྤང་བར་བྱའོ། ། ཟུངས་སྟོབས་ཞན་པའི་རིགས་ལ་གཙོ་བརྒྱད་
གཡུ་རལ་ཅན། ཙན་དན་བརྒྱད་པ། བློན་པོ་གསུམ་སྦྱོར་སོགས་གང་འོས་གཏོང་བ་དང་། རྣག་སྐེམ་ལ་ག་
བུར་ཉེར་ལྔ་བསྟེན། ཐོར་པ་མ་སྐམ་བར་དུ་ལུས་དྲོད་ལ་བསྐོར་བ་གལ་ཆེ། ནད་སྟོབས་ཆེ་བས་ཞི་དཀའ་ན་སྤྲོ་
མ་རྟ་རིས་སྦྱངས་བར་བྱའོ། །
གཉིས་པ། ཟས།
ཟས་ནི་ཡང་ཞིང་འཇུ་སླ་འཇམ་གྲང་བསྟེན། ། ཤ་དང་དཀར་མངར་ཚ་སྐྱུར་སྤང་བར་
བྱ། ། འདོགས་རིགས་གང་བྱུང་བེག་གེ་དང་སྦྲགས་ན། ། རང་རང་ལེའུར་བཤད་དང་སྤེལ་མ་
བཅོས། ། རྗེས་ལ་བྱུང་ན་རང་བཅོས་རྐྱང་པས་དེད། །
ཅེས་པ་སྟེ། དེ་ཡང་ཁ་ཟས་ངོ་བོ་ཡང་ཞིང་འཇུ་སླ་བ་དང་བསྐོལ་གྲང་འཇམ་པོའི་རིགས་བསྟེན་ལ། ཤ་
དང་དཀར་མངར་ཚ་སྐྱུར་གྱི་རིགས་དང་བཅུད་ཆེན་གྱི་རིགས་སྤང་ལ་འདོགས་རིགས་ཏེ་བླ་གཉན་གྱི་རིགས་གང་



བྱུང་བེག་གེ་དང་སྦྲགས་ན་གང་བྱུང་བ་དེ་རང་རང་གི་ལེའུར་ཇི་སྐད་བཤད་པ་དང་སྤེལ་ལམ་འཕྲུལ་ལ་བཅོས་
པར་བྱ་ལ། སྦྲགས་ནས་མ་ཡིན་པ་བེག་གེའི་རྗེས་ལ་བྱུང་ན་རང་བཅོས་རྐྱང་བས་ཆོག་པར་གསུངས་སོ། །
གསུམ་པ། སྤྱོད་ལམ།
མཇུག་གི་སྤྱོད་ལམ་ཚ་བ་སྤྱི་དང་མཐུན། ། ལར་ན་འདི་ལ་སྣ་ཁྲག་འཛག་པ་འོང་། ། བེག་
གེའི་བཅོས་བྱ་སྣ་ལ་ཁྲག་གཅོད་བརྫང་། ། དེ་ཡིས་བག་གེ་བླ་གཉན་ནད་ལས་གྲོལ། །
ཞེས་པ་སྟེ། བེག་གེ་ནད་མཇུག་གི་སྤྱོད་ལམ་ཚ་བ་སྤྱི་དང་མཐུན་ལ། སྤྱིར་ནད་འདི་ལ་སྣ་ཁྲག་འཛག་
པས་གཙོ་བོ་བེག་གེ་བཅོས་བྱ་ལ་ཞོར་དུ་སྣ་ལ་ཁྲག་གཅོད་བརྫང་བ་ནི་མན་རྒྱུད་ཀྱི། ཀུན་ལ་མཁན་སྐྱ་འམ་སྤུ་
མའི་རེང་བུ་ཡི། ། མགོ་ལ་གུར་ཀུམ་དོམ་མཁྲིས་ཟབ་མགྲོན་ཐལ། ། ལྡེ་གུ་བྱུགས་པ་ཕུགས་སུ་སླེབས་པ་
བརྫངས། ། ཞེས་པ་སོགས་ཀྱིས་བཅོས་ན་དེ་ཡིས་བེག་གེ་བླ་གཉན་གྱི་ནད་ལས་གྲོལ་བར་འགྱུར་རོ། །
བསམ་གཞིགས། །
༡ བེག་གེའི་ནད་ཀྱི་རྒྱུ་རྐྱེན་དང་ཁྱད་པར་གྱི་ནད་རྟགས་གང་དང་ཅི་ཡིན་ནམ།
༢ བེག་གེའི་ནད་དེ་ཉིད་ཀྱི་ཡུལ་དུས་ཀྱི་རང་བཞིན་དང་འགོས་ཁྱབ་ཀྱི་རང་བཞིན་ཇི་ལྟར་ཡིན་ནམ།
༣ བེག་གེའི་ནད་ཀྱི་བཅོས་ཐབས་ཀྱི་རྩ་དོན་དང་ཐབས་ཇུས་ཀྱི་གཉེན་པོའི་རྣམ་གྲངས་བཅས་ཇི་ལྟར་
ཡིན་ནམ།



ལེའུ་བཞི་པ། གཉན་ནད་རྒྱུ་གཟེར།
དེ་ཡང་རྒྱུ་གཟེར་ཞེས་པ་ནི་གཉན་རིམས་རྒྱུ་མར་བབས་པས་རྒྱུ་མ་གཟེར་ཞིང་འཁྲུ་བས་ན་རྒྱུ་གཟེར་ཞེས་
སུ་བཤད་པ་ཡིན་ནོ།
ས་བཅད་དང་པོ། རྒྱུ་རྐྱེན།
རྒྱུ་གཟེར་རྒྱུ་ནི་རིམས་ཚད་སྤྱི་དང་འདྲ། །
ཞེས་པ་སྟེ། དེ་ཡང་རྒྱུ་གཟེར་གྱི་རྒྱུ་ནི་རིམས་ཀྱི་ཚད་པ་སྤྱི་དང་འདྲ་བ་ལས་སྒེར་དུ་མེད་དོ། །
ས་བཅད་གཉིས་པ། མཚན་ཉིད།
ངོ་བོ་མཆིན་ཚད་ཐུར་དུ་བབས་པ་ལ། ། གཉན་ནད་ཆུ་སེར་མཁྲིས་ཚད་བསླང་བ་ཡིས། །
རྒྱུ་མ་གཟེར་ཞིང་འཁྲུ་བས་རྒྱུ་གཟེར་ཡིན། །
ཞེས་པ་སྟེ། ངོ་བོ་ནི་མཆིན་པའི་ཁྲག་ཚད་ཐུར་དུ་བབས་པས་གཉན་ནད་དང་ཆུ་སེར་མཁྲིས་ཚད་རྣམས་
བསླང་བས་རྒྱུ་མ་གཟེར་ཞིང་འཁྲུ་བ་དང་སྐྱུག་པས་ན་རྒྱུ་གཟེར་དུ་བརྗོད་དོ། །
ས་བཅད་གསུམ་པ། དབྱེ་བ།
དབྱེ་བ་སྤྱི་དང་བྱེ་བྲག་རྣམ་པ་གཉིས། །
ཞེས་པ་སྟེ། དེ་ཡང་དེའི་དབྱེ་བ་ལ་སྤྱི་དང་བྱེ་བྲག་ཏུ་ཕྱེ་བ་རྣམ་པ་གཉིས་སོ། །
དང་པོ། སྤྱི།
སྤྱི་ལ་དོན་འཁྲུ་བ་དང་སྣོད་འཁྲུ་བ། ། སྟོབས་ཆེན་སྟོབས་ཆུང་རྣམ་པ་བཞི་རུ་འགྱུར། །
ཞེས་པ་སྟེ། དེ་ཡང་སྤྱི་ལ་དོན་ལྔས་འཁྲུ་བ་དང་སྣོད་དྲུག་གིས་འཁྲུ་བ་དང་སྟོབས་ཆེན་དུ་འཁྲུ་བ་དང་
51
51



སྟོབས་ཆུང་དུ་འཁྲུ་བ་སྟེ་རྣམ་པ་བཞི་རུ་འགྱུར་བའོ། །
བ
་གཉིས་པ། བྱེ་བྲག་
བྱེ་བྲག་དབྱེ་བ་རྒྱུ་གཟེར་རྒྱུ་འཁོར་དང་། ། རྒྱུ་འཁྲོལ་རྒྱུ་ལྐུགས་ཞེས་བྱ་བཞི་རུ་བཤད། །
ཅེས་པ་སྟེ། དེ་ཡང་བྱེ་བྲག་ཏུ་དབྱེ་བ་ལའང་རྒྱུ་གཟེར་དང་། རྒྱུ་འཁོར་དང་། རྒྱུ་འཁྲོལ་དང༌། རྒྱུ་
ལྐུགས་པ་ཞེས་བྱ་བ་དང་བཞི་རུ་བཤད་དོ། །
ས་བཅད་བཞི་པ། རྟགས།
དང་པོ། སྤྱི་རྟགས།
དེ་རྟགས་དང་པོ་མགོ་དང་ཚིགས་གཞི་ན། ། ཕྲུམ་སེར་ཁྱེར་ཞིང་རྒྱུ་མ་ན་ལ་འཁྲུ། ། འཁྲུ་
བའི་བོངས་ཆུང་འཁྲུ་དུས་ཟུག་གཟེར་ཆེ། ། དམར་སེར་ཟ་ཁུ་སྨུག་པོ་བེ་སྣབས་འཁྲུ། ། རྩ་ནི་
གྲངས་མྱུར་གྲིམས་ལ་རྩ་སྨད་ཞན། ། ཆུ་མདོག་དམར་སེར་རྩ་དང་བསྡེབས་ནས་འབྱུང་། །
ཞེས་པ་སྟེ། དེ་ཡང་དེ་རྣམས་ཀྱི་སྤྱི་རྟགས་ནི་དང་པོ་མགོ་དང་ཡན་ལག་གི་ཚིགས་གཞི་ན་བ་དང་ཕྲུམ་
སེར་ཁྱེར་ཞེས་གྲང་ཤུམ་བྱེད་ཅིང་རྒྱུ་མ་ན་ལ་འཁྲུ་བ་དང་འཁྲུ་བའི་བོངས་ཆུང་ལ་དེ་ཁར་འཁྱུ་བའི་དུས་སུ་ཟུག་
གཟེར་ཆེ་བ་དང་ཁ་དོག་དམར་སེར་དང་ཟ་ཁུ་འདྲ་བའམ་ཡང་ན་སྨུག་པོའམ་བེ་སྣབས་འཁྲུ་བ་དང་། རྩ་རྒྱུད་ལ་
ལ་མགྱོགས་པར་འཕར་བ། རྩ་སྨད་ཞན་ཞིང་སྐབས་སུ་འདར་བ། དྲི་ཆུའི་མདོག་དམར་སེར་ཚུ་དང་བསྡེབས་
ནས་འབྱུང་བ་དང༌། དྲི་མ་དུགས་ལ་རླངས་པ་ཆེ་བ། ཀུ་ཡ་མཐུག་ཅིང་ཚ་ལོག་བྱེད་པའོ། །
གཉིས་པ། ཁྱད་པར་གྱི་རྟགས།
༡ དོན་འཁྲུ།
ཁྱད་པར་དོན་འཁྲུ་ཟུག་ཆེ་འཁྲུ་བོངས་ཆུང་། ། སོ་ཁྲག་གཞིབས་དང་ཤ་ཁོག་བཤལ་བ་
འདྲ། །



ཞེས་པ་སྟེ། དེ་ཡང་ཁྱད་པར་དོན་ལྔས་འཁྲུ་ན་ཟུག་ཆེ་ལ་འཁྱུ་བའི་བོངས་ཆུང་ཞིང་སོ་ཁྲག་གཞིབས་པ་
འདྲ་བ་དང་ཡང་ན་ལུག་ལྟ་བུ་བསད་མ་ཁད་ཀྱི་ཤའི་ཁོག་པ་ཆུས་བཤལ་བའི་ཁུ་བ་འདྲ་བའི་མདོག་འཁྲུའོ། །
༢ སྣོད་འཁྲུ། །
སྣོད་འཁྲུ་དམར་སེར་ཟ་ཁུ་བེ་སྣབས་འཁྲུ། ། ཟུག་ཆུང་གྲངས་ཉུང་སྟོབས་ལྡན་ཚ་བ་ཆེ། །
གྲངས་མང་ཟུག་ཆེ་སྟོབས་ཆུང་དེ་ལས་ལྡོག ། །
ཅེས་པ་སྟེ། དེ་ཡང་སྣོད་རྣམ་པ་དྲུག་པོས་འཁྲུ་ན་མདོག་དམར་སེར་རམ་ཡང་ན་ཟ་ཁུ་འདྲ་བའམ་དེ་
སྣབས་ཅན་འཁྲུ། ཟུག་ཆུང་ཞིང་དེ་ཡང་གྲངས་ཉུང་བ་དང་སྟོབས་ལྡན་ནི་དུད་ཁུ་འཁྲུ་བ་དང་རྒྱུ་ཤུན་འོང་ལ་ཚ་
བ་ཆེ་ཞིང་འཁྲུ་བའི་གྲངས་མང་ལ་ཟུག་ཆེ་ཞིང་། སྟོབས་ཆུང་བ་ནི་ནད་རྟགས་དེ་ལས་གོ་ལྡོག་འབྱུང་སྟེ་འཁྲུ་བའི་
གྲངས་ཉུང་ལ་ན་ཟུག་ཆུང་བའོ། །
གསུམ་པ། བྱེ་བྲག་གི་རྟགས།
བྱེ་བྲག་རྒྱུ་གཟེར་བོངས་ཆུང་ཡང་ཡང་འཁྲུ། ། འཁྲུ་བའི་དུས་ན་ཁྱད་པར་ཟུག་གཟེར་
ཆེ། ། རྒྱུ་འཁོར་ཐུན་དུ་བཅད་ནས་བོངས་ཆེར་འཁྲུ། ། རྒྱུ་མ་གཏུབས་སྙམ་ཟུག་ཆེ་འཁྲུས་རྗེས་
བདེ། ། རྒྱུ་འཁྲོག་ཟུག་ཆུང་ལྡང་དུབ་མེད་པ་ལ། ། འཁྲུ་བའི་བོངས་དང་རྩ་ཆུའི་ཚ་བ་ཆུང་། །
རྒྱུ་ལྐུགས་མི་འཁྲུ་སྦོ་འགག་གཏུབས་སྙམ་བྱེད། །
ཅེས་པ་སྟེ། དེ་ཡང་བྱེ་བྲག་ཏུ་རྒྱུ་གཟེར་ནི་བོངས་ཆུང་ཞིང་ཡང་ཡང་འཁྲུ་བ་དང་འཁྲུ་བའི་དུས་ན་ཁྱད་
པར་ཟུག་དང་གཟེར་ཆེའོ། ། རྒྱུ་འཁོར་ནི་ཐུན་དུ་བཅད་ནས་བོངས་ཆེ་བར་འཁྲུ་ཞིང་རྒྱུ་མ་གཏུབས་སོང་སྙམ་
པའི་ཟུག་ཆེ་ཞིང་འཁྲུས་པའི་རྗེས་ལ་བདེའོ། ། རྒྱུ་འཁྲོག་ནི་ཟུག་ཆུང་ཞིང་ལྡང་དུབ་མེད་པ་ལ་འཁྲུ་བའི་བོངས་
དང་རྩ་དང་ཆུར་ཚ་བའི་རྟགས་ཆུང་ངོ༌། ། རྒྱུ་ལྐུགས་ནི་མི་འཁྲུ་བར་སྦོ་ལ་འགག་ཅིང་རྒྱུ་མ་གཏུབས་སྙམ་བྱེད་
པ་འབྱུང་ངོ་། །
བཞི་པ། འཚོ་འཆི་ཁ་དམར་གདགས་པ།
ནད་འདིས་ཐེབས་མ་ཐག་ཏུ་ བལྟ་རྩ་བྲོས། ། ཟུག་ཆེ་བཅར་ལ་ཐེབས་ཤིང་མིག་མི་



གསལ། ། ། མིག་གི་མདངས་ཤོར་ནག་ཅིང་ཕུགས་སུ་བྲོས། ། ཟས་མི་འདོད་ཅིང་རོ་སྨད་དྲོད་དང་
བྲལ། ། ལུས་ཤེད་མེད་ཀྱང་མལ་ནས་ཕྱིར་ལ་འབུད། ། སྐབས་སུ་སྐྱིགས་བུས་འདེབས་ན་འཆི་
བའི་རྟགས། ། འདི་རྣམས་མིན་པའི་ནད་རྟགས་ཅི་སྟོན་ཀྱང་། ། མཁས་པས་ཚུལ་བཞིན་བཅོས་
ན་འཚོ་བ་ཡིན། །
ཞེས་པ་སྟེ། གཞན་ཡང་ནད་འདིས་ཐེབས་མ་ཐག་ཏུ་བལྟ་རྩ་བྲོས་ཤིང་ཟུག་གཟེར་ཆེ་བ་དང་བཅར་ལ་
ཐེབས་ཤིང་མིག་མི་གསལ་བ། མིག་གི་མདངས་ཤོར་ནས་ནག་ཅིང་ཕུགས་སུ་བྲོས་པ་དང་། ཁ་ཟས་མི་འདོད་
ཅིང་རོ་སྨད་དྲོད་དང་བྲལ་བ་དང་། ལུས་སྟོབས་འཆོར་བས་ཤེད་མེད་ཀྱང་མལ་ནས་ཕྱིར་ལ་འབུད་པ་དང་།
སྐབས་སུ་སྐྱིགས་བུ་འདེབས་པ་སོགས་བྱུང་ན་འཆི་བའི་རྟགས་ཡིན་པས་ནད་རྟགས་འདི་རྣམས་མིན་པའི་གཞན་
པའི་གོང་བཤད་ཀྱི་ནད་རྟགས་ཅི་འདྲ་སྟོན་ཀྱང་མཁས་པས་ཚུལ་བཞིན་དུ་བཅོས་ན་འཚོ་བ་ཡིན་ནོ། །
ས་བཅད་ལྔ་པ། བཅོས་ཐབས།
བཅོས་པའི་ཐབས་ལ་གསར་རྙིང་དུས་དང་སྦྱར། །
ཞེས་པ་སྟེ། དེ་ཡང་བཅོས་པའི་ཐབས་ལ་གསར་པ་དང་རྙིང་པ་དུས་དང་སྦྱར་ནས་བཅོས་པར་བྱ་དགོས་
པ་གཉིས་སོ། །
དང་པོ། གསར་དུས་ཀྱི་བཅོས་ཐབས།
གསར་པའི་བཅོས་ལ་སྤྱི་དང་བྱེ་བྲག་གཉིས། །
ཞེས་པ་སྟེ། གསར་པའི་བཅོས་དེ་ལ་ཡང་སྤྱི་དང་བྱེ་བྲག་ཏུ་ཕྱེ་བ་གཉིས་ཡོད་དོ། །
༡ སྤྱི་བཅོས།
སྤྱི་ལ་བཅོས་ཐབས་ནད་སྟོབས་ཆེ་ཆུང་གིས། །
ཞེས་པ་སྟེ། སྤྱི་ལ་བཅོས་པའི་ཐབས་དེ་ལའང་ནད་ཀྱི་སྟོབས་ཆེ་ཆུང་གིས་གཉིས་སུ་དབྱེ་བ་ཕྱེས་སྟེ་བཤད་
དོ། །



（༡）སྟོབས་ཆེན་གྱི་བཅོས།
སྟོབས་ཆེན་ནད་ལ་བཅོས་ཚུལ་རྣམ་པ་བདུན། ། སྣོད་ཀྱི་རྩི་སྲུང་མཁྲིས་པའི་མེ་བསད་
ཅིང་། ། རྒྱུ་ལོང་རུལ་སྦྱང་ནད་དངོས་གཉེན་པོས་བསད། ། མཆིན་པའི་ཟགས་བསྡམ་འཁྲུ་བའི་
ཁ་དོག་སྒྱུར། ། ཐ་མར་ཆུ་བོའི་རྒྱུན་ལམ་བཅད་པ་འོ། །
ཞེས་པ་སྟེ། དེ་ཡང་དེ་ལ་སྟོབས་ཆེན་གྱི་ནད་ལ་བཅོས་ཚུལ་རྣམ་པ་འདུན་ཡོད་དེ། སྣོད་ཀྱི་རྩི་སྲུང་བ་
དང་། མཁྲིས་པའི་མེ་བསད་པ་དང་། རྒྱུ་ལོང་གི་རུལ་སྦྱང་བ་དང་། ནད་དངོས་དེ་གཉེན་པོས་བསད་པ་དང་།
མཆིན་པའི་ཟགས་མ་བསྡམས་ན་འཁྲུ་མི་ཆོད་པས་བསྡམས་པ་དང་། འཁྲུ་བའི་ཁ་དོག་སྔོན་མ་ལས་བསྒྱུར་བ་
དང་། ཐ་མར་ཆུ་བོའི་རྒྱུན་ལམ་བཅད་པའོ། ། །
ཀ སྣོད་ཀྱི་རྩི་སྲུང་བ།
དང་པོ་སྣོད་ཀྱི་རྩི་སྲུང་ཆིག་ཐུབ་གསུམ། །
ཞེས་པ་སྟེ། དང་པོ་སྣོད་ཀྱི་རྩི་མ་སྲུང་ན་འདུལ་བས་རྩི་སྲུང་ཆིག་ཐུབ་རི་བོང་ཀླད་པ་ངོ་མའམ་མ་བྱུང་ན་
གཡུ་ཐོག་པས་ཏིལ་དཀར་གྱིས་ཚབ་བྱེད་པ་དང་། དོམ་མཁྲིས་ཏིལ་ནག་གསུམ་ཆ་མཉམ་གངས་ཆུར་སྦྱར་བ་
བཏང་།
ཁ མཁྲིས་པའི་ཚ་བ་བསད་པ།
མཁྲིས་པའི་མེ་བསད་གུར་ཀུམ་བདུན་པ་གཉིས། ། ། དུས་བཞི་ལྟག་པ་སྤྲད་ལ་བཏང་བར་
བྱ། །
ཞེས་པ་སྟེ། མཁྲིས་པའི་མེ་བསད་པ་ལ། གུར་ཀུམ་དང་། ཅུ་གང་། ཨུཏྤལ། རྒྱ་གར་ཏིག་ཏ། བ་ལེ་
ཀ བྲག་ཞུན་བཅས་དྲུག་པོ་ཚད་པའི་སྟོབས་སྦྱར་ནས་ཆེ་ན་ག་བུར། འབྲིང་ཙན་དན་དཀར་པོ། ཐ་མ་གི་ཝཾ་
གིས་ཁ་བསྒྱུར་བདུན་པ་སྦྱར་བ་གཉིས་དུས་བཞི་སྤྲད་པ་ནི་ཆིག་ཐུབ་ནང་ནུབ་དང་གུར་ཀུམ་བདུན་པ་གུང་
གཉིས་ལྟག་པ་སྤྲད་ལ་བཏང་བར་བྱའོ། །
ག རྒྱུ་མའི་རུལ་བ་སྦྱང་བ།
དེ་འོག་སྦྱོང་བྱེད་ཆིག་ཐུབ་རྣམ་པ་གསུམ། ། འཁྲུ་མདོག་བློན་གྱིས་ཁ་བསྒྱུར་རུལ་དྲི་
སྦྱང་། ། ལན་གཅིག་ལན་གཉིས་གང་དགོས་ནད་སྟོབས་སྦྱར། །
ཞེས་པ་སྟེ། དེ་འོག་ཏུ་སྦྱོང་བྱེད་ལ་ཆིག་ཐུབ་ཐར་ནུ་ཆུ་རྩ་རེ་ལྕག་རྣམ་པ་གསུམ་ལོ་བརྒྱད་དྲི་ཆུས་དབུལ་
ཞིང་། འཁྲུ་མདོག་བློན་གྱིས་བསྒྱུར་བ་ནི་དམར་ན་བྱ་རྐང་དང་རྒྱ་སྐྱེགས་སེར་ན་དུག་ཉུང་དང་དོམ་མཁྲིས་སྨུག་
55



ན་རེ་རལ་དང་ཁྲག་རྐང་ཟ་ཁུ་སྐྱི་འབྲུ་དང་མི་མཁྲིས་བེ་སྣབས་སུག་སྨེལ་དང་ཐོག་རུས་ཀྱིས་ཁ་བསྒྱུར་ལ་རུལ་དྲི་
སྦྱང་དགོས་ཏེ་ལན་གཅིག་དང་ལན་གཉིས་གང་དགོས་པ་ནད་ཀྱི་སྟོབས་དང་སྦྱར་རོ། །
ང ནད་དངོས་གཉེན་པོས་བསད་པ།
སྦྱངས་རྗེས་གཉེན་པོ་ཆིག་ཐུབ་རྣམ་པ་གསུམ། ། ཐུན་ཆུང་གྲངས་མང་བཏང་ལ་དངོས་པོ་
བསད། ། ཤིན་ཏུ་ཟུག་ཆེ་རྒྱུ་ཞབས་ཆུ་རྡོས་བདུག ། བོང་ང་ཆུ་འཁྱགས་སྦྱངས་པའི་སྨད་འདྲེན་
བཏང་། ། གཞང་ཁ་ལུག་ན་ཤིང་ལེབ་ཁ་སྡོམ་བྱ། ། །
ཞེས་པ་སྟེ། སྦྱངས་པའི་རྗེས་ལ་གཉེན་པོ་ཆིག་ཐུབ་རྣམ་པ་གསུམ་ནི་སྨན་མ་སོང་བ་རྒྱུ་གཟེར་རང་གིས་
ཤི་བའི་ཐོད་པ་ཐོག་རུས་རྒུ་དུས་ཏེ། དེ་སྟེང་དུ་ཆུ་རྩ་གླ་རྩི་བྲག་ཞུན་གོང་བཤད་ཆོས་སྨན་དང་དུག་པུས་བསྣན་
ན་མཆོག་ཏུ་ཕན་ཏེ་སྨན་གྱི་ཐུན་ཆུང་ངུ་གྲངས་མང་ཙམ་བཏང་ལ་དངོས་པོ་རྣམས་བསད་ཅིང་ཤིན་ཏུ་ཟུག་ཆེ་ན་
རྒྱུ་ཞབས་ལ་ཆུ་རྡོ་གྲང་མོས་བདུག་ཅིང་བོང་ང་དང་ཀྱི་ལྕེ་དཀར་པོ་ཧོང་ལེན་བཅས་ཀྱི་ཕྱེ་མ་ཆུ་འཁྱགས་ཏེ་གྲང་
མོར་སྦྱང་བའི་སྨད་འདྲེན་ཏེ་ནི་རུ་ཧ་བཏང་བ་དང་། གཞང་གི་ཁ་ལུག་ན་ཤིང་ལེབ་ཀྱིས་ཁ་བསྡམ་པར་
བྱའོ། ། །
ཅ མཆིན་པའི་ཟགས་བསྡམ།
མཆིན་པའི་ཟགས་སྡོམ་གུར་ཀུམ་དགུ་བ་དང་། །
ཞེས་པ་སྟེ། དེ་ནས་ཚད་པའི་སྟོབས་ཅུང་ཟད་ཙམ་དུ་ཆག་པར་མངོན་ནས་མཆིན་པའི་ཟགས་བསྡམ་ལ་
གུར་ཀུམ་ཅུ་གང་། བ་ལེ་ཀ སུམ་ཅུ་ཏིག མཚེ་ལྡུམ་གྱི་ཚིགས། ཨ་རུ་ར་མཚལ་དོམ་མཁྲིས་བྲག་ཞུན་སྟེ་དགུ་
བ་བཏང་ངོ༌། །
ཆ འཁྲུ་བའི་མདོག་བསྒྱུར་བ།
འཁྲུམདོག་སྒྱུར་བྱེད་ལྟག་པ་སྤྲད་ལ་བཏང་། །ཟས་སྐོམ་ནས་སྔོན་ཅར་བརྡུངས་ཚོས་པ་
ལ། ། བ་རའི་འོ་མ་བག་ཙམ་བཏབ་པ་དང་། ། བ་ཚ་མེད་པའི་ཆུ་གྲོག་བསྟེན་པར་བྱ། ། དཀར་
མངར་རུལ་སྐྱུར་དྲོད་བཅུད་མཐའ་དག་སྤང་། །
ཞེས་པ་སྟེ། འཁྲུ་མདོག་སྒྱུར་བྱེད་ལ་དམར་ན་བྱ་རྐང་དང་ཚོས། སེར་ན་དུག་ཉུང་དང་དོམ་མཁྲིས།
བེ་སྣབས་ལ་སུག་སྨེལ་དང་ཐོག་རུས། སྨུག་ན་རེ་རལ་དང་ཁྲག་རྐང་། ཟ་ཁུ་ལ་སྐྱི་བའི་འབྲས་བུ་དང་མི་མཁྲིས་
ཏེ་ཀུན་ལ་ཀ་ར་སྦྱར་བ་ལྟག་པ་སྤྲད་ལ་བཏང་ངོ༌། ། ཟས་སྐོམ་ནི་ནས་སྔོན་པོ་མ་བརྔོས་པ་རྗེན་པ་བཅར་དུ་
བརྡུངས་པ་ཚོས་པར་བྱས་པ་ལ་བ་དང་རའི་འོ་མ་བག་ཙམ་སྟེ་ཕྲན་བུ་བཏབ་པ་དང་བ་ཚྭ་མེད་པའི་སའི་ཆུ་བསྐོལ་
གྲངས་ལ་རྩོམ་པ་སིལ་ཙམ་བཏབ་སྟེ་དཀྲུགས་པ་ལ་གྲོག་ཅེས་བསྟེན་པར་བྱ་ཞིང་། དཀར་མངར་དང་རུལ་སྐྱུར་
56



དང་དྲོད་བཅུད་ཀྱི་རིགས་མཐའ་དག་སྤང་ངོ་། །
ཇ ཆུ་བོའི་རྒྱུན་བཅད་པ།
དེ་ནས་ཚ་བ་ཆོགས་ན་ནད་སྟོབས་བྲི། ། རྩ་དལ་ཆུ་སྔོ་དྲོད་ཆུང་ཕོ་ལོང་འཁྲོག ། འཁྲུ་བའི་
དྲི་དང་ཟུག་ཆུང་འཁྲུ་ཚིགས་རིང་། ། འཁྲུ་བ་སྒྲ་བཅས་ཆུར་སྒྱུར་སྟེང་དུ་ལྡིང་། ། དེ་དུས་གཅོད་
བྱེད་སྨན་དང་གསར་བཅུད་ཟས། །རིམ་པས་སྤེལ་ཏེ་ཆུ་བོའི་རྒྱུན་ལམ་བཅད། ། བཙན་ཐབས་
མི་བཅད་ཆ་ཡིས་བྲིད་པ་ཡིན། །
ཞེས་པ་སྟེ། དེ་ནས་ཚ་བ་ཆོག་པ་ན་ནད་ཀྱི་སྟོབས་བྲི་ཞིང་རྩ་དལ་ལ་ཆུ་སྔོ་ལུས་དྲོད་ཆུང་ཞིང་ཕོ་བ་དང་
ལོང་འཁྲོག་པ་དང་འཁྲུ་བའི་དྲི་མ་དང་ཟུག་ཆུང་ལ་འཁྲུ་བའི་ཚིགས་ཐག་རིང་ཞིང་གང་འཁྲུ་བ་དེ་སྒྲ་དང་བཅས་
པར་འབྱུང་ལ་ཆུ་རུ་སྐྱུར་ན་སྟེང་དུ་ལྡིང་གིན་སྡོད་པ་དེ་དུས་ལ་གཅོད་བྱེད་སྨན་ནི་འོག་ཏུ་འཆད་པ་ལྟར་ཅོང་ཞི་
དང་རྩི་མར་གང་ག་ཆུང་སོགས་ཀྱི་སྨན་སྦྱོར་རྣམས་རུལ་སུངས་མེད་པའི་གསར་བ་བཅུད་ཅན་གྱི་ཟས་རིམ་པས་
སྤེལ་ཏེ་ཆུ་བོ་ཆེན་པོའི་རྒྱུན་གྱི་ལམ་བཅད་པ་ལྟར་བྱ་བ་ལས་བཙན་ཐབས་སུ་མི་བཅད་ཆུང་ངུ་ནས་ཆ་ཡིས་བྲིད་པ་
ཡིན་ནོ། །
（༢）སྟོབས་ཆུང་གི་བཅོས།
སྟོབས་ཆུང་ནད་ལ་བཅོས་ཐབས་རྣམ་པ་གསུམ། ། རྒྱུ་རིམས་དང་པོ་རྩ་ཁ་བསྡམ་པ་
དང་། ། བར་དུ་ཚ་བ་རོལ་དུ་བསད་པ་དང་། ། ཐ་མ་ཆུ་བོའི་རྒྱུན་ལམ་བཅད་པ་འོ། །
ཞེས་པ་སྟེ། སྟོབས་ཆུང་གི་ནད་ལ་བཅོས་པའི་ཐབས་རྣམ་པ་གསུམ་ཡོད་དེ་རྒྱུ་རིམས་ཀྱི་དང་པོ་མཆིན་
པའི་རྩ་ཁ་བསྡམ་པ་དང་བར་དུ་མཁྲིས་པའི་ཚ་བ་རོལ་དུ་བསད་པ་དང་ཐ་མར་ཆུ་བོ་ལྟ་བུར་འཁྲུ་བའི་རྒྱུན་གྱི་ལམ་
བཅད་པའོ། །
ཀ དང་པོ་རྩ་ཁ་བསྡམ་པ།
ཀུན་གྱི་གཙོ་བོ་ཆིག་ཐུབ་དཀར་པོ་ཡིན། ། དང་པོ་པར་པ་ཏ་དང་ཁྲག་རྐང་གཉིས། ། གཙོ་
བོ་ཆ་མཉམ་གངས་ཆུ་བསྐོལ་གྲངས་བཏང་། །
ཞེས་པ་སྟེ། དེ་ཡང་ཀུན་གྱི་གཙོ་བོ་དཀར་པོ་ཆིག་ཐུབ་ནི་འདི་སྐབས་སྤང་རྩི་དོ་བོ་ཡིན་ཏེ་དང་པོ་པར་པ་
ཏ་དང་སེར་པོ་ཁྲག་རྐང་སྟེ་མྱང་རྩི་སྤྲས་གཉིས་བསྡམས་པ་དང་། གཙོ་བོ་སྤང་རྩི་དོ་བོ་ཆ་མཉམ་པ་གངས་ཀྱི་ཆུ་
བསྐོལ་གྲངས་ཀྱིས་དབུལ་ལ་བཏང་ངོ༌། །
ཁ བར་དུ་ཚ་བ་རོལ་ཏུ་བསད་པ།
བར་དུ་ཏིག་ཏ་བོང་ང་སྲོ་ལོ་དཀར། ། ཧོང་ལེན་བཞི་བོ་གཙོ་བོའི་སུམ་ཆ་སྦྱར། ། བསྐོལ་
57



གྲངས་ཐང་ངམ་ཕྱེ་མ་ཆུས་སྦྱངས་བཏང་། །
ཞེས་པ་སྟེ། བར་དུ་ཚ་བ་རོལ་ཏུ་བསད་པ་ལ་ཏིག་ཏ། བོང་ང་དཀར་པོ། སྲོ་ལོ་དཀར་པོ། ཧོང་ལེན་
དང་བཞི་བོ་གཙོ་བོ་སྤང་རྩིའི་སུམ་ཆ་སྦྱར་བ་བསྐོལ་གྲངས་ཀྱི་ཐང་ངམ་ཡང་ན་ཕྱེ་མ་གཉིས་ཆས་སྦྱངས་ལ་བཏང་
ངོ་། །
ག ཐ་མར་ཆུ་བོའི་རྒྱུན་ལམ་གཅོད་པ།
ཐ་མ་ཚ་བའི་སྟོབས་ཆག་བཅད་རན་དུས། ། སྐྱེར་བའི་མེ་ཏོག་གཙོ་བོའི་སུམ་ཆ་སྦྱར། ། བ་
ཡར་འོ་མར་བཏབ་བཏང་རྒྱུན་ལམ་གཅོད། ། ཡང་ན་རྒྱུ་དྲུས་ཆོས་སྨན་ཐོད་པ་དང་། ། ཐོག་
རུས་རྒྱལ་པོ་ཡིན་པས་སུམ་གཉིས་བཏང་། ། གླ་རྩི་དོམ་མཁྲིས་ཨ་བྱག་བོང་ང་དཀར། ། རྩི་
དམར་ཆུ་རྩ་བྲག་ཞུན་སུམ་ཆ་བཏང་
། ། འཁྲུ་མདོག་དམར་ན་མེ་ཏོག་བྱ་རྐང་སྡེབ། ། སེར་པོ་
དུག་ཉུང་ཟ་ཁུ་སྐྱི་འབྲུ་སྡེབ། ། རྒྱུ་ཤལ་རེ་རལ་བེ་སྣབས་སུག་སྨེལ་སྡེབ། ། གངས་ཆུ་སྦྱར་བས་
རུལ་བསྲུང་ཚ་བ་གཅོག ། འཁྲུ་བའི་ཚིགས་རིང་ཚད་ལྷག་བྲི་བ་དང་། །ཀ་ར་སྦྱར་ལ་བ་འོ་
བསྐོལ་གྲངས་དབུལ། ། རོ་འདོན་འཁྲུ་བ་གཅོད་ཅིང་ལུས་བརྟས་བྱེད། །
ཅེས་པ་སྟེ། ཐ་མ་ཚ་བའི་སྟོབས་ཆག་ཅིང་བཅད་རན་པའི་དུས་སུ་སྐྱེར་པའི་མེ་ཏོག་དང་གཙོ་བོ་སྤང་རྩི་
དོ་བོའི་སུམ་ཆ་སྦྱར་བ་བ་ཡར་མའི་འོ་མར་བཏབ་ལ་བཏང་བས་རྒྱུན་གྱི་ལམ་གཅོད་དོ། ། ཡང་ན་སེར་པོ་རྒྱ་
དུས་དང་གོང་བཤད་བདུད་རྩི་ཆོས་སྨན་དང་བཤད་མ་ཐག་པའི་རང་ཤིའི་ཐོད་པ་དང་ཐོག་རུས་བཞི་བོ་རྒྱལ་པོ་
ཡིན་པས་ཆ་སུམ་གཉིས་བཏང་བ་དང་གླ་རྩི་དང་དོམ་མཁྲིས་དང་ཨ་བྱག་དང་བོང་ང་དཀར་པོ། རེ་སྐོན་རྩི་
དམར། ཆུ་རྩ། བྲག་ཞུན་རྣམས་སུམ་ཆ་གཅིག་བཏང་བ་དང་། དེ་སྟེང་ཁ་བསྒྱུར་འཁྲུ་བའི་མདོག་དམར་ན་
མེ་ཏོག་བྱ་རྐང་བསྡེབས་པ་དང་། སེར་པོ་ལ་དུག་མོ་ཉུང་དང་། ཟ་ཁུ་ལ་སྐྱི་བའི་འབྲས་བུ་བསྡེབས་པ་དང་
མདོག་རྒྱུ་བཤལ་ལ་རེ་རལ་དང་། བེ་སྣབས་འཁྲུ་བར་སུག་སྨེལ་དང་བསྡེབ་པ་གངས་ཆུར་སྦྱར་བས་རྒྱུ་ལོང་གི་
རུལ་བ་བསྲུང་ལ་ཚ་བ་གཅོག་ཅིང་འཁྲུ་བའི་ཚིགས་བར་འགྱངས་རིང་ཞིང་ཚད་པའི་ལྷག་མ་བྲི་བ་དང་སྨན་དེ་
རྣམས་ཀ་ར་དང་སྦྱར་ལ་བ་ཡི་འོ་མ་བསྐོལ་ནས་གྲངས་པའི་དབུལ་བས་ནད་ཀྱི་རོ་འདོན་ལ་འཁྲུ་བ་གཅོད་ཅིང་
ལུས་བརྟས་པར་བྱེད་དོ། །
༢ བྱེ་བྲག་གི་བཅོས་ཐབས།
བྱེ་བྲག་བཅོས་ཐབས་རྒྱུ་གཟེར་རྒྱུ་འཁོར་གཉིས། ། སྤང་རྩི་ཧོང་ལེན་བོང་ང་སུམ་ཅུ་
ཏིག ། ཁྲག་རྐང་སྲོ་ལོ་པར་པ་ཏ་བསྡུས་ཐང་། །རྩ་ཁ་སྡོམ་དང་མི་འདྲུལ་སྲ་བར་བྱེད་། །



དམར་ཟལ་བ་ཡི་འོ་མ་མར་དཀར་བསྡུས། ། རྒྱུ་མའི་ནང་རྩི་མི་འཛད་འདྲེད་པར་བྱེད། །
ཅེས་པ་སྟེ། དེ་ཡང་བྱེ་བྲག་ཏུ་བཅོས་པའི་ཐབས་ལ་རྒྱུ་གཟེར་དང་རྒྱུ་འཁོར་གཉིས་ལ་སྲ་བྱེད་བདུན་པ་
ཞེས་སྤང་རྩི་དོ་བོ་དང་། ཧོང་ལེན། བོང་ང་དཀར་པོ། སུམ་ཅུ་ཏིག སེར་པོ་ཁྲག་རྐང་། སྲོ་ལོ་དཀར་པོ།
པར་པ་ཏ་རྣམས་བསྡུས་པའི་ཐང་བཏང་བས་རྩ་ཁ་བསྡམས་པ་དང་། མི་འདུལ་ལ་སྲ་བར་བྱེད་ཅིང་སྤུ་མདོག་
དམར་ཟལ་ཅན་གྱི་བ་ཡི་འོ་མ་དང་མར་དཀར་པོར་བསྡུས་ལ་བཏང་བས་རྒྱུ་མའི་ནང་རྩི་མི་འཛད་པར་འཁྲུ་བ་
འདྲེད་པར་བྱེད་དོ། །
（༡) རྒྱུ་གཟེར།
ཁྱད་པར་རྒྱུ་གཟེར་རྒྱུ་བཤལ་བཙོད་ཁུ་ལ། ། གུར་ཀུམ་ཨུཏྤལ་ཀ་ར་སྲ་བྱེད་སྦྱར། ། སེར་པོ་
གི་ཝཾ་ སྒྲོ་པུས་སྲ་བྱེད་སྦྱར། ། ཁྲག་ཏུ་འཁྲུ་ན་དོམ་མཁྲིས་སྲ་བྱེད་སྦྱར། །
ཞེས་པ་སྟེ། ཁྱད་པར་རྒྱུ་གཟེར་ལ་མདོག་རྒྱུ་བཤལ་ལམ། བཙོད་ཀྱི་ཁུ་བ་འདྲ་བ་ལ་གུར་ཀུམ་དང་
ཨུཏྤལ་དང་ཀ་ར་བཅས་པ་སྲ་བྱེད་བདུན་པ་དང་སྦྱར་བ་དང་། སེར་པོ་ལ་གི་ཝཾ་དང་སྒྲོ་པུས་པ་སྟེ་སྒྲོ་བ་ཤིང་གི་མེ་
ཏོག་དམར་ཆུང་དེ་སྲ་བྱེད་བདུན་པ་དང་སྦྱར། ཁྲག་ཏུ་འཁྲུ་བའམ་ཞག་ཅན་བྱུང་ན་དོམ་མཁྲིས་སུ་བྱེད་བདུན་
པ་དང་སྦྱར་བའོ། །
（3）རྒྱུ་འཁོར། །
རྒྱུ་འཁོར་ཆུ་རྩ་དུད་ཁུ་ཐལ་ཁུ་འདྲ། ། ཨ་རུ་མཆུ་སྐུང་སྐྱེར་ཤུན་བ་ལེ་ཀ ། གསེར་གྱི་མེ་
ཏོགས་བྱེད་སྦྱར་ལ་བཏང་། ། ཁྲག་ནག་ཤེ་རུལ་འཁྲུ་ན་བ་ཤ་ཀ ། སླེ་ཏྲེས་སྲ་བྱེད་སྦྱར་བའི་
བསྡུས་ཐང་བཏང་། །
ཞེས་པ་སྟེ། རྒྱུ་འཁོར་ལ་མདོག་ཆུ་རྩའི་ཁུ་བའམ་དུད་ཁུ་དང་ཐལ་ཁུ་འདྲ་བ་འཁྲུ་ན་ཨ་རུ་མཆུ་སྨྱུང་དང་
སྐྱེར་ཤུན་དང་བ་ལེ་ཀ་དང་གསེར་གྱི་མེ་ཏོག་རྣམས་སྲ་བྱེད་བདུན་པ་དང་སྦྱར་ལ་བཏང་། ཁྲག་ནག་པོ་ཤེ་རུལ་
དུ་འཁྲུ་ན་བ་ཤ་ཀ་སླེ་ཏྲེས་སྲ་བྱེད་བདུན་པ་དང་སྦྱར་བའི་བསྡུས་ཐང་བཏང་ངོ་། །
（༣）རྒྱུ་འཁྲོག་
རྒྱུ་འཁྲོག་དམར་པོར་འཁྲུ་ན་གུར་ཀུམ་དང་། ། དོམ་མཁྲིས་ཀར་སྦྱར་བོང་ང་ཆིག་ཐང་
བཏང་། ། ཆུ་སྐྱ་བེ་སྣབས་སུག་སྨེལ་ཀ་ར་སྦྱར། །
ཞེས་པ་སྟེ། རྒྱུ་མ་འཁྲོག་ཅིང་མདོག་དམར་པོར་འཁྲུ་ན་གུར་ཀུམ་དང་དོམ་མཁྲིས་ཀ་ར་སྦྱར་བ་དང་བོང་
ང་དཀར་པོའི་ཆིག་ཐང་བཏང་། ཆུ་སྐྱའམ་བེ་སྣབས་འཁྲུ་ན་སུག་སྨེལ་དང་ཀ་ར་སྦྱར་བའོ། །
（༤） རྒྱུ་ལྐུགས།
རྒྱུ་སྐུགས་ཨ་རུ་མཆུ་ལྷུང་བ་ལེ་ཀ ། བསྡུས་ཁུར་གསེར་གྱི་མེ་ཏོག་སུམ་ཅུ་ཏིག ། ཏིག་ཏ་



བོང་ང་དཀར་པོ་བཏབ་ལ་བཏང་། ། ལོང་རྩ་གཉིས་གཏར་གྲོད་པའི་ཆུ་དུགས་བྱ། ། དེ་ཡིས་
འཁྲུར་མ་འདོད་ན་གཉན་བཤལ་བཏང་། །
ཞེས་པ་སྟེ། རྒྱུ་ལྐུགས་ལ་ཨ་རུ་མཆུ་སྙུང་དང་བ་ལེ་ཀ་གཉིས་བསྡུས་པའི་ཁུ་བར་གསེར་གྱི་མེ་ཏོག་དང་
སུམ་ཅུ་ཏིག ཏིག་ཏ། བོང་དཀར་སོགས་བཏབ་ལ་བཏང་བ་དང་། རྐང་པ་གཡས་གཡོན་གྱི་ལོང་རྩ་གཉིས་
གཏར་ལ་གངས་ཆུ་གྲང་མོ་གྲོད་པུར་བླུག་པས་རྒྱུ་ཞབས་སུ་ཆུ་དུགས་བྱ་ཞིང་དེས་འཁྲུ་བར་མ་འདོད་ན་ཐུར་ནུ།
ཆུ་རྩ། རེ་ལྕག་སྟེ་འཁྲུ་བའི་ཆིག་ཐུབ་གསུམ་གྱི་སྟེང་དུ་ཨ་བྱག་དང་། ཧོང་ལེན། དུག་པུས་པ་རྣམས་དྲི་ཆུར་
སྦྱར་བའི་གཉན་བཤལ་བཏང་བར་བྱའོ། །
གཉིས་པ། རྙིང་དུས་ཀྱི་བཅོས་ཐབས།
་
༡ དོ་བོ་གཞོམ་པ།
ཟླ་ཕྱེད་ཕར་འདས་རྒྱུ་རིམས་རྙིང་པ་རྣམས། ། མཁྲིས་ཕྱེ་བདུན་ནམ་ཨི ནྡྲ་ བཞི་ཐང་
བསྟེན། ། འཁྲུ་བ་དྲི་བཅས་དུགས་ཡོད་བཤལ་གྱིས་སྦྱང་། ། ཕྱེ་ཐུག་འབྲས་དང་ཆུ་གྲོག་བསྐོལ་
གྲངས་རྣམས། ། བོངས་ཆུང་གྲངས་མང་བཏང་ཞིང་གནོད་ཟས་བསྲུང་། །
ཞེས་པ་སྟེ། དེ་ཡང་དེ་ལ་ཟླ་བ་ཕྱེད་ཙམ་ཕར་འདས་པའི་རྒྱུ་རིམས་རྙིང་པ་རྣམས་ལ་ཕྱི་རྒྱུད་ལྟར་གྱི་
མཁྲིས་ཕྱེ་བདུན་པའམ་ཡང་ན་ཨིནྡྲ་བཞི་ཐང་བསྟེན་པ་དང་འཁྲུ་བ་དེ་ཡང་དྲི་བཅས་དུགས་པ་ཡོད་ན་བཤལ་
གོང་གི་རུལ་དྲིའི་སྐབས་ལྟར་གྱིས་སྦྱངས། ཕྱེ་ཐུག་དང་འབྲས་དང་བསྐོལ་གྲངས་ལ་རྩམ་པ་མདོག་འགྱུར་ཙམ་
བཏབ་པའི་ཆུ་གྲོག་དང་བསྐོལ་གྲངས་རྣམས་བོངས་ཆུང་ལ་གྲངས་མང་པོར་བཏང་ཞིང་ཕོ་བར་གནོད་པའི་ཟས་
གོང་བཤད་རྣམས་བསྲུང་ངོ་། །
༢ འཁྲུ་བ་གཅོད་པ།
ཚ་བ་ཆོགས་ནས་བཅད་དུས་སླེབ་པའི་ཚེ། ། ཅོང་ཞི་རྩི་མར་གད་ ཆུང་དང་གསུམ། །
ཡང་ན་མེ་ཏོག་བྱ་རྐང་ཤ་ནུས་བསྡུས། ། བ་ཞོ་ཀླད་པ་སྤྲིན་དང་འབྲས་ཡོས་ཕྱེ། ། ཚོས་པར་
བཙོས་ལ་ཙེ་གུར་བཏང་བར་བྱ། ། ཡང་ན་ད་ཏྲིག་ཀ་པེད་མོན་ཆ་ར། ། སྨག་དང་ཐ་རམས་
འབྲས་ཐུག་བཏབ་པ་འམ། ། ཡང་ན་གཙོད་ཁྲག་རྒོད་ཁྲག་སྦྱར་ལ་བཏང་། ། ཡང་ན་ཐ་རམས་
བྱརྐང་བསྡུས་ཁུ་ལ། ། སྨག་དང་ད་ཏྲིག་ཀ་པེད་མོན་ཆ་ར། །ཞིབ་བཏགས་བཏབ་ལ་རྩེ་གུར་



ཡང་ཡང་བཏང་། །
ཞེས་པ་སྟེ། དེ་ཡང་ཚ་བ་ཆོགས་ནས་འཁྲུ་མདོག་སྔོ་ལ་སྒྲ་བཅས་བཅད་པའི་དུས་ལ་སླེབ་པའི་ཚེ་ཅོང་ཞི།
རེ་སྐོན་རྩི་དམར། གངྒ་ཆུང་དང་གསུམ་མམ་ཡང་ན་མེ་ཏོག་བྱ་རྐང་དང་(ཤ་བ་དགོ་བ་སོགས་ཀྱི་སྣུས་བུ)ཤ་
ནུས་ནི་ནད་པ་རང་གིས་འཁྲུས་པའི་དྲི་ཆེན་དུ་འགའ་ཞིག་འདོད། འགའ་ཞིག་སྤྲིའམ་བེའུ་སྐྱེས་འཕྲལ་གྱི་འོ་མ་
ལ་བཞེད་ཅིང་། སྨན་དཔྱད་ཟླ་བའི་རྒྱལ་པོ་ལས། ཤ་བ་དག་དང་དགོ་བ་དང་། ། བོང་བུ་རྟ་དང་རི་བོང་
གི ། སྣུས་བུ་ཞོ་བཙོས་དག་དང་སྦྱར། ། འཁྲུ་བ་གཅོད་པའི་སྨན་མཆོག་ཡིན། ། ཞེས་པར་བསྡུས་པ་
དང་། ཡང་ན་བ་ཞོ་དང་རི་བོང་གི་ཀླད་པ་སྤྲིན་དང་འབྲས་ཡོས་ཀྱི་ཕྱེ་རྣམས་ཚོས་པར་བཙོས་ལ་ཙེ་གུར་ཞེས་
ཆུང་ངུ་ཡང་ཡང་དུ་བཏང་བར་བྱ། ཡང་ན་ད་ཏྲིག་དང་། ཀ་པེད་དང་། མོན་ཆ་ར་དང་སྨག་དང་ཐ་རམ་
རྣམས་འབྲས་ཐུག་ལ་བཏབ་པའམ་ཡང་ན་གཙོད་ཀྱི་ཁྲག་དང་གཡག་རྒོད་ཀྱི་ཁྲག་ལ་སྦྱར་ཏེ་བཏང་ལ། ཡང་ན་
ཐ་རམ་དང་བྱ་རྐང་གཉིས་བསྡུས་པའི་ཁུ་བ་ལ་སྨག་དང་། ད་ཏྲིག ཀ་པེད། མོན་ཆ་ར་ཞིབ་ཏུ་བཏགས་པ་
བཏབ་པ་ཙེ་གུར་ཏེ་ཐུན་ཆུང་གྲངས་མང་ཧུབ་རེ་ཙམ་ཡང་ཡང་བཏང་ངོ་། །
༣ གྲང་འབྱམས་གཅོད་པ།
འཁྲུ་དྲགས་སྣོད་ཀྱི་དྲོད་ཤོར་གྲང་ འབྱམས་ན། ། སེ་འབྲུ་ལྔ་སྦྱར་རྒྱུ་ལོང་ གསང་ ལ་
བསྲེག །ཁ་ ཟས་ལུག་དང་བ་ལང་རི་དྭགས་ ཤ ། མ་རུལ་ གསར་ པའི་ཚོ་ ཁུ་བོངས་ཆུང་
བཏང་། ། གསར་འཇམ་གླ་བ་རྒྱ་སྐྱེགས་ཤིང་ཐལ་སྦྱར། ། ཅོང་ཞིའི་ཕྱེས་བྲན་ཁ་སྐོམ་བག་རེ་
བསྟེན། ། འཁྲུ་བ་མ་ཆོད་བར་དུ་ཟས་སྤྱོད་གཟབ། །
ཅེས་པ་སྟེ། དེ་ཡང་འཁྲུ་བ་དྲགས་པའི་སྣོད་ཀྱི་དྲོད་ཤོར་བའམ་གྲང་བ་འབྱམས་ན་སེ་འབྲུ། སུག་སྨེལ།
ཤིང་ཚ། པི་པི་ལིང་། བཅའ་སྒ་སྟེ་ལྔ་བོ་སྦྱར་ལ་རྒྱུ་གསང་ཚིགས་པ་བཅུ་བདུན་པ་དང་ལོང་གསང་བཅུ་དྲུག་པ་
དང་མདུན་ལྟེ་བ་ནས་ཚོན་དོ་རེ་གཡས་གཡོན་དུ་གཞལ་བ་རྣམས་བསྲེག་གོ ། ཁ་ཟས་ལ་ལུག་དང་བ་ལང་དང་
རི་དྭགས་ཀྱི་ཤ་མ་རུལ་མ་སུངས་པར་གསར་པའི་ཚོ་ཁུ་དེ་བོངས་ཆུང་དུ་བཏང་བ་དང་ཆང་གསར་འཇམ་དང་
ཤིང་གླ་བ་དང་རྒྱ་སྐྱེགས་ཀྱི་ནང་གི་ཤིང་ཐལ་སྦྱར་བ་དང་ཅོང་ཞིའི་ཕྱེས་བྲན་ཁ་སྐོམ་པའི་དུས་སུ་བག་ཙམ་རེ་
བསྟེན་ཅིང་། དེ་ཡང་འཁྲུ་བ་མ་ཆོད་པའི་བར་དུ་ཟས་དང་སྤྱོད་ལམ་གཟབ་པར་བྱའོ། །



བསམ་གཞིགས།
༡ རྒྱུ་གཟེར་ནད་ཀྱི་གཙོ་བོའི་རྒྱུ་རྐྱེན་དང་ནད་གྱུར་ངོ་བོ། དབྱེ་བའི་རྣམ་གྲངས་སོགས་ཇི་ལྟར་ཡིན་ནམ།
༢ རྒྱུ་གཟེར་ནད་ཀྱི་འགོས་ཁྱབ་ཀྱི་རང་བཞིན་དང༌། རྒྱུན་མཐོང་གི་རང་བཞིན། ནད་ཚབས་དང་ཛ་
དྲག་གི་རང་བཞིན་སོགས་གང་འདྲ་ཡིན་ནམ།
༣ རྒྱུ་གཟེར་གྱི་ནད་རྟགས་སྤྱི་དང་དེའི་ནང་ནས་དོན་འཁྲུ་དང་རྒྱུ་གཟེར་གྱི་ནད་རྟགས་དེར་ཁྱད་
འཕགས་ཀྱི་རང་བཞིན་གང་ལྡན་ཡོད་དམ།
༩ རྒྱུ་གཟེར་གྱི་སྨན་སྦྱོར་དེ་དག་གི་ནང་ནས་རྒྱུན་སྤྱོད་དང་ནུས་ཁྱད་ལྡན་པའི་སྨན་སྦྱོར་དང་སྨན་རྫས་
གང་དང་གང་ཡོད་དམ།
༥ རྒྱུ་གཟེར་གྱི་ནད་འདི་དང་སྤྱིར་བཏང་གི་ཚད་འཁྲུའམ་རྒྱུ་ཚད་ཀྱི་ནད་བར་དབྱེ་འབྱེད་ཇི་ལྟར་བྱེད་
དགོས་སམ།



ལེའུ་ལྔ་པ། གཉན་ནད་གག་ལྷོག
གག་པའི་ནད་ཅེས་པ་ནི་གཉན་ནད་གྲེ་བ་དང་། ལྕེ་ཆུང་ལ་བབས་ཏེ་འགགས་པ་ལྟར་བྱེད་པ་ལ་གག་པ་
ཞེས་བརྗོད་དོ། ལྷོག་པའི་ནད་ཅེས་པ་ནི་གཉན་ནད་ཤ་པགས་ལ་བབས་ནས་སྐྲངས་ཤིང་འཕེལ་བ་མྱུར་བའི་
ནད་ཅིག་རེད།
ས་བཅད་དང་པོ། རྒྱུ།
རྒྱུ་ནི་ཁྲག་གནས་དུག་ཅན་སྲིན་བུ་བདུན། ། ཟངས་ལྟར་དམར་ཞིང་ཕྲ་ལ་བལྟས་མི་
མངོན། ། སྐད་ཅིག་ཙམ་ལ་མགོ་རྐང་ཁྱབ་རྒྱུ་ནུས། །
ཞེས་པ་སྟེ། དེ་ཡང་གག་ལྷོག་སོགས་གཉན་ནད་ཀུན་གྱི་རྒྱུ་ནི། འགྲོ་བ་རང་གི་ལུས་ལ་ལྷན་སྐྱེས་སུ་ཁྲག་
ལ་གནས་པའི་དུག་ཅན་གྱི་སྲིན་བུ་བདུན་ཡོད་དེ་མདོག་ཟངས་མ་ལྟར་དམར་ཞིང་དབྱིབས་མོ་ཁབ་ལྟར་ཟླུམ་ལ་
ཕྲ་བ་ལ་བལྟས་པས་བལྟར་མི་མངོན་པ། སྟོབས་སྐད་ཅིག་གིས་མགོ་ནས་རྐང་མཐིལ་གྱི་བར་ཁྱབ་པར་རྒྱུ་ནུས་པ་
དེ་རྐྱེན་གྱིས་མ་བསྒྱུར་ན་རྩལ་སྟོབས་སོགས་བསྐྱེད་ལ། བསྒྱུར་ན་ལུས་ཟུངས་ལ་ཟོས་པའི་དུག་གིས་ནད་བསྐྱེད་
པ་དེའོ། །
ས་བཅད་གཉིས་པ། རྐྱེན།
དེ་ལ་རྐྱེན་ནི་རླུང་མཁྲིས་བད་ཀན་འདུས། ། སྐྱེད་བྱེད་ཡུལ་དུས་ཟས་སྤྱོད་གདོན་རྐྱེན་
གྱིས། ། སྲིན་འཁྲུགས་ལུས་ཟུངས་ཟོས་པས་གཉན་ནད་འབྱུང་། ། དེ་ཕྱིར་དཀར་མངར་གནོད་
ཅིང་དུག་གིས་འཇོམས། །
ཞེས་པ་སྟེ། དེ་ལ་རྐྱེན་ནི་རླུང་མཁྲིས་བད་ཀན་ལྡན་འདུས། སྐྱེད་བྱེད་ཀྱི་རྐྱེན་གག་ལྷོག་རང་བཞིན་གྱིས་
གནས་པའི་ཡུལ་དང་སྟོན་སོས་སོགས་ནམ་ཟླའི་དུས་མངར་སྐྱུར་སོགས་ཟས་དང་ཐབ་གཞོབ་སོགས་སྤྱོད་ལམ་
དང་སྡེ་བརྒྱད་དང་གཉན་སོགས་གདོན་རྐྱེན་གྱིས་ཁྲག་སྲིན་དེ་དག་ཁྲོས་ཤིང་འཁྲུགས་པར་བྱས་ནས་ལུས་ཟུངས་



ཟོས་པས་ཤིན་ཏུ་གཉན་པའི་ནད་དུ་འབྱུང་ལ་དེའི་ཕྱིར་དཀར་མངར་གྱིས་སྲིན་སྟོབས་བསྐྱེད་པས་གནོད་
དུག་གི་རིགས་ནུས་པ་རྣོ་བས་སྲིན་བུ་འཇོམས་པ་ཡིན་ནོ། །
ས་བཅད་གསུམ་པ། དབྱེ་བ།
དང་པོ། བབས་སའི་དབང་གིས་མིང་ཐ་དད་དུ་ཕྱེ་བ།
དབྱེ་བ་བབས་ས་མིང་གིས་ཐ་དད་དེ། ། མགོ་ལ་བབས་ན་ཀླད་གཟེར་ཞེས་བྱ་ཞིང་། །
བར་གག་པ་རོ་སྟོད་གཟེར་ཐུང་སྟེ། ། ཕོ་བར་གཉན་གླང་རྒྱུ་མར་རྒྱུ་གཟེར་ལ། ། ལྤགས་ལ
དབལ་ཚིགས་ལ་རྨེན་བུ་སྐྱེད། ། ཞྭ་ལ་ཞྭ་ལོག་ཤར་བབས་ལྷོག་པར་བཤད། ། ཤ་རུས་རྩར་དེ
འདུལ་ཕྱིར་འབྲས་ཞེས་བྱ། ། །
ཞེས་པ་སྟེ། དེ་ཡང་དབྱེ་བ་ཕྱེ་ན་བབས་སའི་དབང་གིས་ཐ་དད་དུ་ཡོད་དེ་མགོར་བབས་ན་ཀླད་ག
ཞེས་བྱ་ཞིང་། གྲེ་བར་བབས་ན་གག་པ། རོ་སྟོད་ལ་བབས་པ་ན་གཟེར་ཐུང་ཞེས་པ་དང་། ཕོ་བར་བབས་
ལོག་གམ་གཉན་གླང་དང་། རྒྱུ་མར་བབས་ན་རྒྱུ་གཟེར། ལྤགས་ལ་བབས་ན་མེ་དབལ་དང་། ཚིགས
བབས་ན་རྨེན་བུ་སྐྱེད་པ་དང་། ཞྭ་ལ་བབས་ན་ཞྭ་ལོག་དང་། ཤར་བབས་པ་ལྷོག་པར་བཤད། ཤ་རུས་
རྩར་བེམ་ལ་འདུལ་བའི་ཕྱིར་འབྲས་ཞེས་སུ་བྱ་བ་རྣམས་མིང་གི་རྣམ་གྲངས་སོགས་གཉན་ནད་ཀྱི་རིགས་ཇི་
ཅིག་འབྱུང་ངོ་། ། .
གཉིས་པ། རིགས་ཀྱི་དབང་གིས་ངོ་བོ་བསྡུ་ཚུལ།
འོན་ཀྱང་ འདི་རུ་ གག་ལྷོག་གཉིས་སུ་བསྡུ། ། ལྷོག་པའི་ དབྱེ་ བ་འབྱུང་བ་ནད་ གཞི་
རིགས། ། འབྱུང་བས་དབྱེ་ན་ས་མེ་ཆུ་རླུང་བཞི། ། ནད་གཞིས་དབྱེ་ན་དཀར་ནག་ཁྲ་བོ་
གསུམ། ། རིགས་ ཀྱིས་ དབྱེ་ན་རྒོད་ དང་ ཡང་ རྒོད་དང་། ། ཡམ་བུ་ཡུ་མོ་ཞེས་བྱ་ བཞི་རུ་
བཤད། ། གག་པ་ཕོ་མོ་བུ་དང་གཉན་གག་གོ ། །
ཞེས་པ་སྟེ། འོན་ཀྱང་དེ་དག་ཐམས་ཅད་རྒྱུད་འདི་རུ་གག་པ་དང་ལྷོག་པ་གཉིས་སུ་བསྡུས་པས་ལྕོག་པའི་
དབྱེ་བ་ལ་འབྱུང་བ་དང་ནད་གཞི་དང་རིགས་ཀྱི་དབྱེ་བ་གསུམ་ལས་འབྱུང་བས་དབྱེ་ན་ས་དང་མེ་དང་ཆུ་དང་



རླུང་དང་བཞི། ནད་གཞིའི་སྒོ་ནས་དབྱེ་ན་དཀར་པོ་དང་ནག་པོ་དང་ཁྲ་བོ་གསུམ་རིགས་ཀྱིས་དབྱེ་བ་ན་རྒོད་
དང་ཡང་རྒོད་དང་ཡམ་བུ་དང་ཡུ་མོ་ཞེས་བྱ་བ་བཞི་རུ་བཤད་དོ། གག་པ་ལ་དབྱེ་ན་ཕོ་དང་མོ་དང་བུ་དང་
གཉན་གག་བཞི་འོང་ངོ་། །
ས་བཅད་བཞི་པ། རྟགས། །
བརྟག་པའི་ཐབས་ལ་སྤྱི་དང་བྱེ་བྲག་གཉིས། །
ཞེས་པ་སྟེ། དེ་ཡང་དེ་རྣམས་ངོས་འཛིན་པའི་བརྟག་ཐབས་ལ་སྤྱི་དང་བྱེ་བྲག་ཏུ་ཕྱེ་བ་གཉིས་སོ། །
དང་པོ། སྤྱི་རྟགས།
སྤྱི་རུ་ངོས་བཟུང་ཕྱི་ནང་གསང་བ་གསུམ། །
ཞེས་པ་སྟེ། དེ་ཡང་སྤྱི་རྟགས་ལའང་ངོས་བཟུང་བ་ཕྱི་དང་ནང་དང་གསང་བ་གསུམ་མོ། །
༡ ཕྱི་རྟགས།
ཕྱི་རྟགས་སྐྲངས་དབྱིབས་འབྲུམ་པ་ཆུ་བུར་འདྲ། ། ཉ་སྦྲུལ་སྡོམ་སྡིག་རྟ་བླ་སྦལ་ལྕོང་
དང་། ། ན་ཆུང་ནུ་མ་ལྟར་སྐྲངས་ཉམ་ང་འཇིགས། ། ཁ་དོག་དམར་རམ་ནག་སྨུག་ཁྲ་བོར་
སྐྲངས། ། ན་ལུགས་ཕྲུམ་སེར་ཁྱེར་དང་ཚིགས་གཞི་ན། ། མགོ་ན་ཁ་ཁ་འཕྱོ་འདར་སྙིང་མི་
དགའ། །
ཞེས་པ་སྟེ། དེ་ཡང་ཕྱི་རྟགས་ནི་སྐྲངས་པོའི་དབྱིབས་འབྲུམ་པ་དང་ཆུ་བུར་འདྲ་བ་དང་། ཉ་དང་སྦྲུལ་
དང་སྡོམ་དང་སྡིག་པ་དང་རྟ་བླ་དང་། སྦལ་བ། སྦྱོང་མོ། བུད་མེད་ན་ཆུང་མའི་ནུ་མ་ལྟར་དུ་སྐྲངས་ལ་མཐོང་
ན་ཉམ་ང་ལ་འཇིགས་ཤིང་ཁ་དོག་ནི་དམར་རམ་ཡང་ན་ནག་པའམ་སྨུག་པོ་དང་ཁྲ་བོར་སྐྲངས་པ་དང་། ན་
ལུགས་ལ་ཕྲུམ་སེར་ཁྱེར་བ་སྟེ་གྲང་ཤུམ་དང་ཚིགས་གཞི་ན་བ་དང་མགོ་ན་ལ་ཁ་ཁ་ཞིང་ཤེས་པ་འཕྱོ་ལ་ལུས་འདར་
ཞིང་སྙིང་མི་དགའོ། ། ་་
65



༢ ནད་རྟགས།
ནང་རྟགས་རྩ་ཆུ་རེག་བྱ་རྒྱུན་སྲང་བཞི། ། རྩ་ནི་ཁ་རྒྱུག་གཏིང་གྲིམས་ཁོང་ན་འདར། ། ཆུ་
ནག་རླངས་འཐིབས་ཀུ་ཡ་འཁྲུགས་ནས་འོང་། ། རེག་བྱ་ཚོར་མེད་ཡང་ན་བཟོད་པ་ཆུང་། །
ཤིན་ཏུ་ཚ་འམ་ཤིན་ཏུ་གྲང་བར་འགྱུར། ། རྒྱུན་སྲང་སོག་སྤྲིན་འབྱིལ་དང་བ་སྤུ་ལོག ། ཨན་སྟོང་
འགྲམ་འཕར་སྒལ་མཆན་དམར་ཐིག་འབྱུང་། ། ་
ཞེས་པ་སྟེ། དེ་ཡང་ནང་གི་རྟགས་ལ་ཡང་རྩ་དང་ཆུ་དང་རེག་བྱ་དང་རྒྱུན་སྲང་བཞི་ལས། རྩ་ནི་ཁ་ལ་
རྒྱུག་ཅིང་གཏིང་ན་གྲིམས་ལ་ཁོང་ན་འདར་བ་དང་། ལེགས་པར་བརྟག་ན་དུམ་ཆད་ཅིང་འཁྱིག་སྡོད་འབྱུང་།
ཁྱད་པར་དུ་གཏིང་དུ་མཁྲང་ན་ས་ལྷོག་དང་། ཆུ་སེར་གྱི་རྩ་ལྟར་འཁྱིག་སྡོད་བྱེད་ན་ཆུ་ལྷོག ངེས་པ་མེད་ཅིང་
རླུང་ལྟར་གཡོ་བ་རླུང་ལྷོག ཚད་པའི་རྩ་ལྟར་འདུག་ན་མེ་ལྷོག་ཏུ་ངོས་འཛིན་པ་ཡིན། དྲི་ཆུའི་མདོག་ནག་ཅིང་
རླངས་པ་འཐིབས་པ། ཀུ་ཡ་འཁྲུགས་ནས་ལྡོག་མི་ཐུབ་པ། ཡང་ན་སྣོད་ཀྱི་ཁར་དྭངས་ཤིང་གཏིང་ན་རྙོགས་པ་
དྲི་མ་ཤིན་ཏུ་ཆེ་བ། དཀྲུགས་ཀྱང་ལྕི་བ་མེད་པའང་སྲིད། རེག་བྱ་སྐྲངས་པ་དེར་རེག་ཀྱང་ཚོར་བ་མེད་པའམ་
ཡང་ན་རེག་མི་ཐུབ་པའི་བཟོད་པ་ཆུང་ལ་དྲོད་ཤིན་ཏུ་ཚའམ་ཡང་ན་ཤིན་ཏུ་གྲང་བར་འགྱུར། རྒྱུན་སྲང་ངམ་རྒྱུ་
སྐྲངས་ནི་བརྟག་པ་རབ་སོག་སྤྲིན་ཏེ་སོག་པའི་མེ་ལོང་གི་སྟེང་ཁ་འཁོར་སྐྲངས། འབྲིང་སྤུ་བྱི་རྫི་ཉམས་བྱེད་ཡང་
ན་རེག་བྱ་ཉམས། ཐ་མ་བ་སྤུ་ལྡོག་ཅིང་ཨན་སྟོང་ཚིགས་པའི་འགྲམ་གཉིས་དང་། མིག་རྩ། འགྲམ་རྩ། ལྕེ་རྩ་
སོགས་འགུལ་བ་དང་། སྒལ་བ་སོག་འདབ་དང་མཆན་ཁུང་དུ་དམར་ཐིག་འབྱུང་ངོ༌། །
༣ གསད་རྟགས།
གསང་རྟགས་ནག་པོ་གསུམ་བཏང་དངངས་འདར་ཡིན། ། །
ཞེས་པ་སྟེ། དེ་ཡང་གསང་རྟགས་ནི་ནག་པོ་མུ་ཟིའམ་བྱང་ལུགས་ལ་གུ་གུལ་ཤུ་དག་གླ་རྩི་གསུམ་བཏང་
བས་དངངས་པ་དང་འདར་བའི་རྟགས་བྱུང་ན་ཡིན་ནོ། །
གཉིས་པ། བྱེ་བྲག་གི་རྟགས།
བྱེ་བྲག་རྟགས་ལ་ལྷོག་པ་གག་པ་གཉིས། །
ཞེས་པ་སྟེ། དེ་ཡང་བྱེ་བྲག་གི་རྟགས་ལ་ལྷོག་པ་དང་གག་པ་གཉིས་ཡོད་དོ། །
66



༡ ལྷོག་པའི་རྟགས།
ལྷོག་པའི་རྟགས་ལ་ས་ལྷོག་སྐྲངས་བརྟན་སྲ། ། སྐྲངས་མདོག་ཐོར་པའི་མགོ་བོ་ནག་པོར་
འོང་། ། མེ་ལྷོག་དམར་ཚ་མཆེད་སྐྱེན་མེས་ཚིག་འདྲ། ། ཆུ་ལྐོག་འཇམ་བསིལ་ཆུ་བུར་ཆུ་སེར་
འཛག ། རླུང་ལྷོག་སྐྱ་གསོབ་མི་བརྟན་འཕར་ཞིབ་བྱེད། ། དཀར་པོ་ཟུག་ཆུང་རྩ་ཆུ་ཕྱི་ཡུལ་
གྲང་། ། ནག་པོ་ཟུག་ཆེ་རྩ་ཆུ་ཕྱི་ཡུལ་ཚ། ། ཁྲ་བོ་རྟགས་འདྲེས་ཟུག་གཟེར་ལྡང་དུབ་བྱེད། །
རྒོད་ནི་འབྲོས་སྐྱེན་ནད་དྲག་སྐྲངས་པ་སྐྱེན། ། ཡང་རྒོད་ཁོང་དུ་འཆོར་སྐྱེན་འཁོར་ལ་ཁྲོ། ། ཡམ་
བུ་སྐྲངས་པ་འབར་འབུར་ཡམས་ཐབས་འོང་། ། ཡུ་མོ་སྲ་བརྟན་ནད་ཟུག་ཆུང་བ་འམ། ། ཡང་
ན་སྙི་ལ་འདོལ་ཞིང་འགུལ་བ་འོ། ། ལ་ལ་ལྷོག་པ་གཉིད་པོ་ཞེས་སུ་འདོགས། །
ཞེས་པ་སྟེ། དེ་ཡང་ལྷོག་པའི་རྟགས་ལས་ས་ལྷོག་སྐྲངས་པོ་བརྟན་ལ་སྲ་ཞིང་སྐྲངས་པོའི་མདོག་དང་ཐོར་
པའི་མགོ་བོ་ནག་པོར་འོང་བ་དང་། མེ་ལྷོག་ལ་མདོག་དམར་ཚ་མཆེད་པ་སྐྱེན་ཞིང་མེས་ཚིག་པ་དང་འདྲ་བར་
འོང་། ཆུ་ལྷོག་ནི་འཇམ་ལ་བསིལ་བ་ཆུ་བུར་རྒྱག་ཅིང་ཆུ་སེར་འཛག རླུང་ལྷོག་ནི་མདོག་སྐྱ་སོབ་ལ་སྐྲངས་པོ་
མི་བརྟན་འཕར་ཞིབ་བྱེད། དཀར་པོ་ནི་ཟུག་ཆུང་ལ་རྩ་ཆུ་དང་ཕྱི་ཡུལ་གྲང་བར་འོང་། ནག་པོ་ནི་ཟུག་ཆེ་ལ་རྩ་
ཆུདང་ཕྱི་ཡུལ་ཚ་བ་དང་། ཁྲ་བོ་ནི་རྟགས་དེ་རྣམས་འདྲེས་ནས་ཡོད་ལ་ཟུག་དང་གཟེར་ལྡང་དུབ་ཀྱང་བྱེད།
ལྷོག་རྒོད་ནི་འབྲོས་པ་སྐྱེན་ལ་ནད་དྲག་ཅིང་སྐྲངས་པ་ཡང་སྐྱེན་ནོ། ། ཡང་རྒོད་ནི་ཁོང་དུ་འཆོར་བ་སྐྱེན་ལ་
འཁོར་ལ་ཁྲོའོ། ། ཡམ་བུ་ནི་སྐྲངས་པ་འབར་འབུར་ཀུན་ལ་ཡམས་ཐབས་སུ་འོང་། གྲང་གཉན་ཡུ་མོ་ནི་སུ་ལ་
བརྟན་ཞིང་ནད་ཟུག་ཆུང་ངམ་ཡང་ན་ཐོར་བ་སྙི་ལ་འདོལ་ཞིང་འགུལ་བའོ། ། དེའི་མིང་དུ་ལ་ལ་ལྷོག་པ་གཉིད་
པོ་ཞེས་སུ་འདོགས་སོ། །
༢ གག་པའི་རྟགས།
གག་པ་ངོས་བཟུང་ལྕེ་སྟེང་བད་ཀན་མཐུག ། ལྕེ་མཆུ་འགྲམ་དང་རྐན་ཕུགས་ཐོར་པ་
ཆགས། ། གྲེ་བ་སྐད་འགགས་ཟས་དང་སྐོམ་མི་ཐར། ། ཁྱད་པར་ཕོ་གག་སྐར་ཆེན་ཤར་བ་
འདྲ། ། མོ་གག་རྒྱུ་ཕོར་ཁ་སྦུབ་ལྟ་བུ་སྟེ། །བུ་གག་ཞོ་ཆལ་གཏོར་བ་འདྲ་བར་འོང་། ། གཉན་
གག་རལ་གྲི་སྣ་མའི་གཞུང་འདྲ་འམ། །རུས་སྦལ་རྒྱབ་དང་ཁྲོ་བོའི་མིག་དང་འདྲ། ། མིག་ལ་མ་
ཐོགས་ཕྱི་ཡི་རྟགས་ལ་བཟུང་། །
ཞེས་པ་སྟེ། དེ་ཡང་གག་པའི་སྤྱི་རྟགས་ནི་ཕལ་ཆེར་གཉན་ནད་སྤྱི་དང་འདྲ་ལ། ཁྱད་པར་གག་པའི་རྩ་



ནི་ཐུང་དང་སྦོམ་ལ་འཕར་འཕྲོ་ཆད་ཅིང་འཁྱིག་རེ་བྱེད་ལ་ཕྱོགས་སུ་གཏོར་བ་དང་འདྲ། ཆུ་ནི་ཕལ་ཆེར་ཁྲག་
དང་མཐུན་ལ། མི་ནོར་བའི་རྟགས་སུ་ཆུ་ལ་ཁྲག་རིས་འོང་། ལྕེ་སྟེང་དུ་བད་ཀན་མཐུག ལྕེ་དང་མཆུའི་
འགྲམ་དང་རྐན་ཕུགས་ལ་ཐོར་པ་ཆགས། གྲེ་བ་དང་སྐད་འགག་ཅིང་ཟ། ཟས་སྐོམ་མིད་པར་མི་ཐར། མགོ་
བོ་ན་ཞིང་རྩེ་འདར་བྱེད་ལ་བ་སྤུ་གཡོ་བ་སོགས་འོང་བ་ཡིན་ནོ། ། ཁྱད་པར་ཕོ་གག་ཚད་པ་དང་ས་ཡིས་བསྐྱེད་
ཅིང་དབྱིབས་ཟས་ལ་སྲན་མ་བཏབ་པ་དང་འདྲ། རྒྱས་ན་ཐོར་པ་ཆེ་ལ་སྐྱ་ཆོལ་སྐར་ཆེན་ཤར་བ་བཞིན་དུ་འགྲོ
མོ་གག་ནི་མེ་དང་ཁྲག་གིས་བསྐྱེད་ཅིང་མདོག་དམར་ལ་རྒྱ་ཆེ་བ་དབྱིབས་རྒྱུ་ཕོར་ཏེ་ཕོར་བ་ཁ་སྦུབ་པ་ལྟ་བུ་འབྱུང་
བ་ཡིན་ཏེ། རྒྱས་ན་ལྕེ་རྐན་སྔོ་ལ་ནག་པོར་འགྲོ བུ་གག་ནི་ཆུ་དང་རླུང་གིས་བསྐྱེད་ཅིང་ཆུ་དང་རླུང་འཐབ་
པས་ཐོར་པ་དཀར་ཡལ་ལེ་བ་ཞོ་ཆལ་གཏོར་བ་འདྲ་བར་འོང་། རྒྱས་ན་ཁ་བ་བབས་པ་བཞིན་ནོ། ། གཉན་
གག་ནི་རླུང་དང་ཚ་བས་བསྐྱེད་ཅིང་ཐོར་པ་ཉ་ཚ་རྡོལ་བ་དང་འདྲ། རྒྱུས་ན་རལ་གྲི་སྣ་མ་ཞེས་པ་བརྡ་རྙིང་སྟེ་
རལ་གྲི་སོ་གཉིས་པའི་གཞུང་འདྲ་བ་ཉ་རྒྱབ་ཡོད་པ་སྔོ་བྲང་ངེ་བའམ་རུས་སྦལ་རྒྱབ་ལྟར་འབར་འབུར་དང་གྲོ་
ཤུག་གེ་བ་དང་ཁྲོ་བོའི་མིག་དང་འདྲ་བ་སྟེ་སེ་འབུ་རེ་བ་དང་གང་ལྟར་རུང་མིག་གིས་བལྟ་བ་ལ་མ་ཐོགས་པའམ་དེ་
མ་ཐུབ་ན་ཕྱིའི་རྟགས་བལྟ་རེག་དྲི་བ་བྱས་ལ་ངོས་བཟུང་ངོ། ། དེ་ཡང་ཕོ་གག་མོ་དང་། མོ་གག་ཕོ་ལ་བྱུང་ན་
ཤིན་ཏུ་གཉན་པར་བཤད། ཡང་གག་པ་དེ་རྫོང་ལ་ཤོར་རྟགས་ནི་མིག་དམར་ཞིང་གྱེན་ལ་ལྡོག་ན་ཡར་རྫོང་ལ་
ཤོར་རྟགས་ཡིན། མ་ཐུབ་ན་ཀླད་པའི་རྒྱ་མཚོར་ཤོར་བས་སྣ་ནས་ཁྲག་དང་ཆུ་སེར་དྲི་མི་ཞིམ་པ་འཛག་ཅིང་བླ་
འཆོལ་སྨྲ། ཡང་ན་མིག་ནི་མདུང་ཚིགས་ཧ་རེ་བལྟ་ཞིང་ཟུག་གཟེར་ཆུང་ལ་དབུགས་མི་བདེ་ན་གག་པ་མར་རྫོང་
ལ་ཤོར་རྟགས་ཡིན། མ་ཐུབ་པར་སྲོག་རྩ་དང་སྙིང་ལ་ཤོར་ན་ཤེས་པ་སྨྱོ་བ་དང་། ལྕེ་ཐུང་ལ་རྩེ་གཞུང་ནག་ཅིང་
མིག་གི་གཟི་མདངས་ཉམས་པ་སོགས་འབྱུང་བ་ཡིན་ནོ། །
ས་བཅད་ལྔ་པ། བཅོས་ཐབས།
དང་པོ། སྤྱིའི་བཅོས་ཐབས།
བཅོས་པའི་ཐབས་ལ་ལྷོག་པ་གག་པ་གཉིས། །ཟས་སྤྱོད་བསད་སྦྱང་བཞི་ནི་སྤྱི་རུ་རྒྱུག །
ཁྱད་པར་ལྷོག་པ་བྱུག་པ་བསྲེག་པས་བཅོས། ། བྱེར་ཞུད་འཁྱམས་དང་ཆུ་སེར་ལོག་པ་མནན། །
གག་པ་ཞི་བཞུ་བཅད་པ་གསུམ་གྱིས་བཅོས། ། ཡར་རྫོང་མར་རྫོང་ཤོར་བབས་ལོག་གནོན་
གཅེས། །



ཞེས་པ་སྟེ། དེ་ཡང་བཅོས་པའི་ཐབས་ལ་ཡང་ལྷོག་པ་དང་གག་པ་གཉིས་སུ་ཡོད་པ་ལས། ཟས་དང་
སྤྱོད་ལམ་དང་བསད་པ་དང་སྦྱང་བ་བཞི་ནི་སྤྱི་རུ་རྒྱུག་ཅིང་ཁྱད་པར་དུ་ལྷོག་པ་ལ་བྱུག་པ་དང་བསྲེག་པས་བཅོས།
བྱེར་བ་དང་ཞུད་འགྲོས་དང་འཁྱམས་པ་དང་ཆུ་སེར་ནག་པོ་ལོག་པ་མནན་ནོ། ། གག་པ་ལ་ཞི་བ་དང་བཞུ་
དང་བཅད་པ་གསུམ་གྱི་སྒོ་ནས་བཅོས་པ་དང་། ཡར་རྫོང་ཀླད་པ་དང་མར་རྫོང་སྙིང་ལ་ཤོར་བའམ་བབས་སའི་
ལོག་གནོན་ཀྱང་གཅེས་པར་བྱའོ། །
༡ ཁ་ཟས།
དང་པོ་ཁ་ཟས་དཀར་མངར་རུལ་སྐྱུར་སྤང་། ། ཕྱེ་ཚོད་དྲལ་ཐུག་ཆུ་གྲོག་བསྟེན་པར་བྱ། །
ཞེས་པ་སྟེ། དེ་ཡང་ཁ་ཟས་ནི་དཀར་དང་མངར་དང་རུལ་སྐྱུར་གྱི་རིགས་སྤང་ཞིང་ཕྱེ་ཚོད་དང་ཡོས་དྲལ་
གྱི་ཐུག་པ་དང་ཆུ་གྲོག་སྟེ་བསྐོལ་གྲངས་ལ་ཙམ་པབ་མདོག་འགྱུར་ཙམ་བཏབ་པ་རྣམས་བསྟེན་པར་བྱའོ། །
༢ སྤྱོད་ལམ།
སྤྱོད་ལམ་ཆགས་པ་ཉིན་གཉིད་དྲག་ཤུལ་དང་། ། རྟ་ཞོན་ ཁྲོ་ འཚིག་ཆུ་རྒལ་མི་སྡུག་
སྤང་། །
ཞེས་པ་སྟེ། དེ་ཡང་སྤྱོད་ལམ་ནི་ཆགས་པ་སྤྱོད་པ་དང་ཉིན་པར་གཉིད་ལོག་པ་དྲག་ཤུལ་གྱི་ལས་དང་རྟ་
ཞོན་པ་སེམས་ཁྲོ་བ་འཚིག་པ་ཆུ་བརྒལ་བ་མི་རུང་ངམ་གཞན་གྱིས་མི་སྡུག་པའི་སྤྱོད་ལམ་གྱི་རིགས་སྤང་ངོ༌། །
༣ བསད་ཐབས།
བསད་ཐབས་མཐུན་པ་སྨན་གྱིས་བསད་པ་དང་། ། མི་མཐུན་གཉེན་པོས་བསད་པར་བྱ་བ་
དང་། ། ནུས་པ་སྔགས་ཀྱིས་བསད་པ་རྣམ་པ་གསུམ། །
ཞེས་པ་སྟེ། དེ་ཡང་བསད་པའི་ཐབས་ལ་རྣམ་པ་གསུམ་སྟེ། མཐུན་པ་སྨན་གྱི་སྒོ་ནས་བསད་པ་དང་མི་
མཐུན་པ་གཉེན་པོའི་སྒོ་ནས་བསད་པར་བྱ་བ་དང་། ནུས་པ་སྔགས་ཀྱི་སྒོ་ནས་བསད་པ་དང་རྣམ་པ་གསུམ་
མོ། །
（༡） མཐུན་པ་སྨན་གྱི་སྒོ་ནས་བཅོས་པ།
མཐུན་པ་གླ་རྩི་བཟང་དྲུག་གུ་གུལ་ནག ། ཚ་ན་ག་བུར་གི་ཝཾ་ ཙནྡན་བསྣན། ། གྲང་ན་ཤུ་
དག་ཤིང་ཀུན་བསྣན་པར་བྱ། ། ཡང་ན་ཨ་བྱག་སྟག་ཤ་གུ་གུལ་ནག ། གླ་རྩི་ཤུ་དག་ཨ་རུ་སྦྱར་ལ་
69



བཏང་། །
ཞེས་པ་སྟེ། དེ་ཡང་མཐུན་པ་སྨན་གྱི་སྒོ་ནས་བསད་པ་ནི། གླ་རྩི། ཅུ་གང་། གུར་ཀུམ། ལི་ཤི། སུག་
སྨེལ། ཛཱ་ཏི། ཀ་ཀོ་ལ་སྟེ་བཟང་དྲུག་དང་གུ་གུལ་ནག་པོ་དང་ཚ་བ་ཆེ་ན་ག་བུར་དང་། གི་ཝཾ། ཙན་དན་
དཀར་པོ་བསྣན་པ་དང་། གྲང་བ་ཆེ་ན་ཤུ་དག་དང་ཤིང་ཀུན་གང་འོས་བསྣན་པར་བྱ། ཡང་ན་ཨ་བྱག་དང་།
སྟག་ཤ གུ་གུལ་ནག་པོ། གླ་རྩི། ཤུ་དག ཨ་རུ་ར་རྣམས་སྦྱར་ལ་བཏང་ངོ༌། །
（༢）མི་མཐུན་གཉེན་པོས་བསད་ཐབས།
མི་མཐུན་གཉེན་པོས་བསད་ཐབས་རྐྱང་སྦྱོར་དང་། ། གཙོ་འཁོར་སྦྲུག་དང་མང་སྦྱོར་ཆེན་
མོ་གསུམ། །
ཞེས་པ་སྟེ། དེ་ཡང་མི་མཐུན་པ་གཉེན་པོས་བསད་པའི་ཐབས་ལ་རྐྱང་སྦྱོར་དང་། གཙོ་འཁོར་སྦྲག་མ།
མང་སྦྱོར་ཆེན་མོའི་སྦྱོར་ཚུལ་དང་གསུམ་མོ། །
ཀ རྐྱང་སྦྱོར། །
དང་པོ་སྔོན་འགྲོ་ བསྡུ་བསད་ལོག་གནོན་བཞི། ། སྔོན་འགྲོ་རྫས་བཞི་ཆུ་དང་སྦྱར་ལ་
བཏང་། །ཉེས་པའི་ཁ་གནོན་ཡོན་ཏན་བརྒྱད་དང་ལྡན། ། བསྡུ་བ་བུར་དཀར་ཆང་སྦྱར་ཕུལ་
གང་བཏང་། ། རླུང་གནོན་བྱེར་སྡུད་གཉེན་པོས་གསོད་པ་སླ། ། བསད་ལ་སྨན་དང་སྦྱར་ཚད་
བཏང་ཐབས་གསུམ། ། སྨན་ནི་ཕྱི་འཇིམ་ནང་འཛིམ་གསང་འཛིམ་གསུམ། ། ཕྱི་འཇིམ་ར་དུག་
རྩ་བ་དུས་བརྐོས་པ། ། ནང་འཛིམ་མགོ་དགུ་མགོ་བདུན་ལྔ་གསུམ་ལ། ། གསང་འཇིམ་འབྲས་བུ་
ལོ་གཅིག་སྐྱེས་པའོ། ། རྨ་མེད་ཞག་བདུན་མེ་ཡི་སྤྲིན་ལ་བདུག ། སྦྱར་ཐབས་ནས་ཙམ་ཀ་ར་
བརྡར་ཕྱེ་དང་། །ལོ་བརྒྱད་ཁྱེ་འུ་དགེ་སློང་དྲི་ཆུར་སྦྱར། ། བཏང་ཐབས་མ་སོད་བར་དུ་བསྐྱར་
ཞིང་བཏང་། ། རྔུལ་དབྱུང་སོད་རྟགས་ལུས་སྦྲིད་སོར་མོ་རེངས། །ཟུག་ཆོགས་སྐྲངས་ཆོམས་
རྔུལ་ཆུར་འབྱུང་བ་ཡིན། ། ལོག་གནོན་མིང་པོ་བདུན་གྱི་སྲིང་གཅིག་མ། ། རྩ་བ་མེ་ཏོག་དབྱར་
དགུན་དུས་དང་བསྟུན། ། ཐུན་རེ་བོད་ཚ་སྦྱར་བས་སྨན་ལོག་འཇོམས། ། སོད་རྟགས་མེད་ཀྱང་
གསུམ་གྱི་རེ་རེ་གཅེས། ། སྦྱོར་བ་འདི་ལ་དམན་ལྷག་ལོག་གསུམ་འགྱུར། ། དམན་པ་མ་སོད་
གཡག་ཤོར་རྟ་ཆད་འདྲ། ། སྦྱོར་བ་ལོག་པ་གཡག་མེད་རྟ་རྒྱུག་འདྲ། ། དེ་བཞིན་ལྷག་པ་གཡག་
སོད་བང་ལྷག་འདྲ། ། དེ་ཕྱིར་འདི་ལ་མཁས་པས་གཟབ་པར་རིགས། །
ཞེས་པ་སྟེ། དེ་ཡང་དང་པོ་རྐྱང་སྦྱོར་ལ་ཡང་སྔོན་འགྲོ་དང༌། བསྡུ་བ། བསད་པ། ལོག་གནོན་དང་
བཞི་ལས། སྔོན་འགྲོའི་རྫས་བཞི་ནི། རྫོགས་པའི་ཤ་ནས་ཙམ་གྱིས་ཆུ་མི་གནོད་སྲིན་གནོན། ནས་དཀར་འབྲུ་
70



གསུམ་གྱིས་རྩམ་པ་མི་འགག་རླུང་གནོན། སྐྱི་འབྲུ་གཅིག་གིས་མཁྲིས་པ་སེལ་ལ་ཆང་མི་གནོད། རྒྱུ་གཡེར་
གཅིག་གིས་རྩ་ཁ་འབྱེད་ལ་བད་ཀན་གནོན་ནད་ལོག་མི་འོང་བས་དེ་བཞི་ཆུ་དང་སྦྱར་ལ་བཏང་བས་རླུང་མཁྲིས་
བད་ཀན་སོགས་ཉེས་པའི་ཁ་གནོན་གོང་དུ་བཤད་པའི་ཆུ་མི་གནོད་པ་སོགས་ཡོན་ཏན་བརྒྱད་དང་ལྡན་ནོ། །
བསྡུ་བ་ལ་བུར་དཀར་ཆང་དང་སྦྱར་བ་ཕུལ་གང་བཏང་བས་རླུང་གནོན་བྱེར་བ་སྡུད་ལ་གཉེན་པོས་སླར་གསོད་
པ་སླའོ། ། བསད་པ་ལ་སྨན་དང་། སྦྱར་ཚད། བཏང་བའི་ཐབས་གསུམ་ལས། སྨན་ནི་ཕྱི་འཛིམ་དང་ནང་
འཛིམ་དང་གསང་འཛིམ་གསུམ་ལས། ཕྱི་འཛིམ་བོང་དུག་པའམ་ར་དུག་པ་སྟེ་མེ་ཏོག་སྔོ་ནག་དེའི་རྩ་བ་དུས་སུ་
བརྐོས་པ་ནི་དགུན་དུས་བརྐོས་པ་དང་། ནང་འཛིམ་ནི་རྩ་བ་ལ་མགོ་དགུ་དང་བདུན་དང་ལྔའམ་གསུམ་པ་སྟེ་ཡ་
ཡོད་པ་ཡིན་ལ། གསང་འཛིམ་ནི་འབྲས་བུ་ས་ལ་བྲུལ་བ་དེ་ལོ་གཅིག་ལ་སྐྱེས་པའི་རྩ་བ་མཐེབ་རྡོག་འདྲ་
བའོ། ། བརྐོ་དུས་དེ་རྣམས་ཀྱི་རྩ་བ་རྨ་མེད་པར་བྱས་ལ་ཞག་བདུན་ལ་མེ་སྤྲིན་ཏེ་དུ་བ་ལ་བདུག་གོ ། སྦྱར་
ཐབས་ནི་འཛིམ་པ་གང་རུང་ནས་རྡོག་འབྲིང་པོ་ཙམ་གཅིག ཀ་ར་དེའི་ཕྱེད་བརྡར་བའི་ཕྱེ་མ་དང་སྦྱར་བ་ལོ་
བརྒྱད་ཁྱེའུའམ། དགེ་སློང་གི་དྲི་ཆུར་སྦྱར་རོ། ། བཏང་བའི་ཐབས་ལ་མ་སོད་ཀྱི་བར་དུ་བསྐྱར་ཞིང་བཏང་
བས་སྨན་རེ་སོང་བ་དང་རྔུལ་དབྱུང་ཞིང་སོད་པའི་རྟགས་ནི་ལུས་དང་ལྕེ་སྦྲིད་ཅིང་སོར་མོ་རེངས་པ་དང་ནད་ཀྱི་
ཟུག་ཆོགས་ལ་སྐྲངས་པོ་ཆོམས་ཤིང་རྔུལ་ཆུར་ལྡབ་ཀྱི་འབྱུང་བ་ཡིན། འཛིམ་པའི་སྨན་ལྷག་པའི་དུག་རོ་སེལ་
བའམ་སྨན་ནད་ཚུར་ལོག་པ་གནོན་པ་ནི་མིང་པོ་བདུན་གྱི་སྲིང་གཅིག་མ་སྟེ་བྲག་སྐྱ་ཧ་བོ་དགུན་དུས་རྩ་བ་དང་
དབྱར་མེ་ཏོག་སྦྱོར་བ་སྟེ་དབྱར་དགུན་དུས་དང་བསྟུན་པའི་ཐུན་རེ་བོད་ཚྭ་སྟེ་བུལ་ཏོག་དང་སྦྱར་བས་སྨན་ལོག་
རྣམས་འཇོམས་ཤིང་སོད་པའི་རྟགས་མེད་ཀྱང་དུག་སྨན་ལན་གསུམ་བཏང་བའི་རྗེས་ཀྱི་དུས་དེར་ཧ་བོ་དང་བུལ་
ཏོག་སྦྱར་དེ་རེ་རེ་གཏོང་བ་ངེས་པར་གཅེས་སོ། ། དེ་ཡང་རྐྱང་བའི་སྦྱོར་བ་འདི་ལ་དམན་པ་དང་། ལྷག་པ་
དང་། ལོག་པ་གསུམ་དུ་འགྱུར་ཏེ་གང་ཞེ་ན་དམན་པ་ནི་ནད་མ་སོད་པར་སྨན་ནུས་ཟད་པ་དཔེར་ན་གཡག་རྒོད་
དེ་འབྲོང་གཤོར་བའི་དུས་རྟ་ཆད་པ་དང་འདྲ་བ་དང་། སྦྱོར་བ་ལོག་པ་ནི་ནད་མེད་པར་སྨན་བཏང་བ་དཔེར་ན་
འབྲོང་གཡག་མེད་པར་རྟ་རྒྱུག་པ་དང་འདྲ་བའོ། ། དེ་བཞིན་དུ་ལྷག་པ་ནི་ནད་དེ་སོད་ཀྱང་སྨན་བཏང་བས་
སྨན་ནད་ལྡང་བ་དཔེར་ན་གཡག་སོད་ཀྱང་བང་ལྷག་པ་ཕུགས་རྟ་ལ་གནོད་པ་དང་འདྲ་བས་རྒྱུ་མཚན་དེའི་ཕྱིར་
ན་འདི་ལ་མཁས་པས་དམན་ལྷག་ལོག་སྐྱོན་མེད་པར་གཟབ་པར་རིགས་ཏེ་ཉེན་ཆེའོ། །
ཁ གཙོ་འཁོར་སྦྲགས་པ།
གཙོ་འཁོར་བཅས་ལ་གཉེན་པོ་ཡོད་མེད་གཉིས། ། མེད་པ་འཛིམ་པ་ཤུ་དག་ར་ཐུག་སྦེ། །
མི་ཡི་དཔྱི་རུས་ཐལ་བ་བཞི་སྦྱར་ཏེ། ། ཐུན་ཚད་ནད་སྦྱར་དྲི་ཆུས་སྦྱངས་ལ་བཏང་། ། རྡུལ་
དབྱུང་སྨན་ནད་བྱུང་ན་སོད་པ་ཡིན། ། མ་སོད་བསྐྱར་ཞིང་སོད་ན་ལོག་གནོན་གཅེས། ། གཙོ་
71



འཁོར་གཉེན་པོར་བཅས་ལ་བཙན་དུག་དང་། ། ཨ་རུ་གླ་རྩི་མུ་ཟི་གུ་གུལ་ནག ། བཟང་དྲུག་རུ་
རྟ་ཤིང་ཀུན་ཤུ་དག་རྣམས། ། དྲི་ཆུར་སྦྱར་བའི་རིལ་བུ་སྲན་ཙམ་བྱ། ། དངུལ་ཆུ་བསྣན་ཡང་
མཆོག་ཏུ་ཤིས་པ་ཡིན། ། མ་སོད་བར་དུ་བཏང་ཞིང་རྔུལ་དུ་དབྱུང་། །
ཞེས་པ་སྟེ། དེ་ཡང་གཙོ་འཁོར་བཅས་པའི་སྦྱོར་བ་ལ་གཉེན་པོ་ཡོད་པ་དང་མེད་པ་གཉིས་ལས། མེད་
པ་ལ་འཛིམ་པ་དང་ཤུ་དག་དང་ར་ཐུག་གི་སྦྲེ་ཞེས་མཚན་མར་ཆགས་པའི་དྲེག་པ་དང་མིའི་དཔྱི་རུས་ཀྱི་ཐལ་བ་
དང་བཞི་སྦྱར་ཏེ་ཐུན་ཚད་ནད་དང་སྦྱར་བ་ཆུར་སྦྱངས་ལ་བཏང་ཞིང་གོས་ཀྱིས་བྱིབས་པའི་རྡུལ་བྱུང་ལ་སྨན་
ནད་བྱུང་ན་ནད་དེ་སོད་པ་ཡིན་ཞིང་མ་སོད་ན་བསྐྱར་ཞིང་སོད་པའི་རྟགས་བྱུང་ན་ལོག་གནོན་གོང་བཤད་ལྟར་
གཅེས་ལ་ལན་ཁ་ཤས་ནས་ཀྱང་སོད་རྟགས་མེད་ན་འཆི་བ་ཡིན་ཞིང་། གཙོ་བོ་དང་འཁོར་གྱི་གཉེན་པོར་བཅས་
པའི་སྦྱོར་བ་ལ་བཙན་དུག་དང་ཨ་རུ་ར་དང་གླ་རྩི་དང་མུ་ཟི་དང་གུ་གུལ་ནག་པོ་རྣམས་ཐུན་བཞི་བཞི། ཅུ་གུར་
ལི་ཤི་སུག་སྨེལ་ཀ་ཀོ་ལ་ཛཱ་ཏི་སྟེ་བཟང་དྲུག་ཐུན་རེ་རེ་དང་། རུ་རྟ་དང་ཤིང་ཀུན་ཤུ་དག་ནག་པོ་གསུམ་ཡང་ཐུན་
བཞི་བཞི་རྣམས་སྡོམ་གཙང་ངམ་ལོ་བརྒྱད་དྲི་ཆུར་སྦྱར་བའི་རིལ་བུ་ཆེ་ཆུང་སྲན་མ་ཙམ་བྱ་བ་དང་། དེ་སྟེང་
དངུལ་ཆུ་སྟར་བུས་བཤིག་པ་བསྣན་ན་གཉན་གང་ལ་ཡང་མཆོག་ཏུ་ཤིས་པ་ཡིན་ཏེ་ཆུ་སེར་སྐེམ་པ་དང་རྣག་མི་
འབྱུང་ལ་གསོ་དཀའ་བའི་ནད་སེལ་ཞིང་འདི་ནི་ཨུ་རྒྱན་པའི་དངུལ་ཆུ་བཅུ་བཞི་བ་དང་ཁྱད་པར་ཆེར་མེད་ཅིང་
ནད་མ་སོད་ཀྱི་བར་དུ་བཏང་ཞིང་རྡུལ་དུ་དབྱུང་ངོ། །
ག མང་སྦྱོར་ཆེན་མོ།
མང་སྦྱོར་ཚེ་གཅིག་ལུས་གཉིས་བླངས་པའི་ཤས། ། གཙོ་བྱས་གདུག་པ་ཅན་གྱི་ཤ་རྣམས་
དང་། ། གླ་རྩི་གུ་གུལ་མུ་ཟི་ལ་སོགས་པ། ། རྡོ་རྩི་སྔོ་ཡི་དྲི་སྨན་སྣ་ཚོགས་དང་། ། སེང་ལྡེང་ལ་
སོགས་ཚེར་མ་ཅན་རྣམས་དང་། ། བཙན་དུག་ལ་སོགས་དུག་སྣ་ཚོགས་ཚད་དང་། ། ཚད་དུ་
སྦྱར་ཏེ་རྩི་བཞིན་བཏགས་བྱས་ལ། ། དྲི་ཆུས་སྦྲུས་པའི་རིལ་བུར་སྔགས་དབང་བསྐུར། ། གཉན་
ནད་མ་ལུས་ནད་རིགས་ཀུན་ལ་འགྲོ། །ཁྱད་པར་གག་ལྷོག་འཇོམས་པའི་གཉེན་པོ་ཡིན། །
ཞེས་པ་སྟེ། དེ་ཡང་མང་སྦྱོར་ནི་ཚེ་གཅིག་ལ་ལུས་གཉིས་བླངས་པའི་སྲོག་ཆགས་ཀྱི་རིགས་ཀྱི་ཤ་ཇི་སྙེད་
མཆིས་ཀྱང་འདིར་ཀླུ་གཉན་གྱི་གཉེན་པོ་ལྕོང་མོ་སྦལ་བར་སོང་བའི་མཇུག་མ་ཡོད་པའི་ཤས་གཙོ་བྱས་གདུག་པ་
ཅན་ཞེས་སྡིག་པ། སྡོམ། རྟ་བླ། བསེ་སྦུར། སྦྲུལ། རྨིགས་པ། ཕག་པ། བྱ་མ་བྱིའུ། ཕ་ཝང་། སྲེ་མོ།
རྟེའུ་ལོ། བྱ་རྒོད། འུག་པ། པུ་ཤུད། ཉ། བྱ་རོག མི་རྟ་ཁྱི་སོགས་ཀྱི་ཤ་རྣམས་གང་འཛོམས་དང་། གླ་རྩི།
གུ་གུལ། མུ་ཟི་ནག་པོ་ལ་སོགས་པ་དང་། རྡོ་ནི་ཏི་ཚ། དངུལ་རྡོ། བ་ནུ། སྦལ་རྒྱབ་ཕོ་སྦལ་སོགས་དང་།
རྩི་ནི་ཅུ་གང་། གུར་ཀུམ། ཛཱ་ཏི། ཀ་ཀོ་ལ། ལི་ཤི སུག་སྨེལ། ཤིང་ཀུན་སོགས་རྩི་སྨན་དང་། སྔོ་ནི་མིང་



..
.
ཅན་སེར་པོ་དང་ནག་པོ། སྟག་ཤ བྱ་རྒོད་སྤོས། མྱང་རྩི་སྤྲས། བྱི་རུག རྩད། སྤང་སྤོས། ཕུར་ནག་
སོགས་སྔོའི་དྲི་དུགས་ཅན་གྱི་སྨན་སྣ་ཚོགས་དང་། སེང་ལྡེང་། གླ་བ། གཡེར་མ། སྐྱེར་བ། མཛོ་མོ། བྱི་
ཚེར་ལ་སོགས་པ་ཚེར་མ་ཅན་རྣམས་དང་། བཙན་དུག་ལ་སོགས་བོང་ང་རིགས་ལྔའམ་དྲུག ཐང་ཕྲོམ་དཀར་
ནག ཐར་ནུ། དུར་བྱིད། རེ་ལྕག འོལ་མོ་སེ་ལ་སོགས་དུག་སྣ་ཚོགས་ཚད་རྣམས་ཚད་དུ་སྦྱར་བ་ནི་དུག་
སྨན་ཆ་གཅིག ཚེར་སྨན་ཆ་གཉིས། ཤ་སྨན་ཆ་གསུམ་དང་། དྲི་སྨན་ཆ་བཞི། དངུལ་ཆུ་རྒོད་བཏུལ་ཞོ་གང་
རྣམས་སྦྱར་ཏེ་རྩི་བཞིན་བཏགས་པར་བྱས་ལ་དགེ་སློང་ངམ་ལོ་བརྒྱད་དྲི་ཆུས་སྦྲུས་པའི་རིལ་བུ་དེ་བྱ་ཁྱུང་དུ་
བསྐྱེད་ལ་གཤམ་གྱི་སྔགས་ཁྲི་བཟླས་པའི་དབང་བསྐུར་བས་གཉན་ནད་མ་ལུས་པ་དང༌། གཞན་ཡང་ནད་
རིགས་ཀུན་ལ་འགྲོ་ཞིང་ཁྱད་པར་གག་པ་དང་ལྷོག་པ་འཇོམས་པའི་གཉེན་པོ་གཙོ་བོ་ཡིན་ནོ། །
（༣）ནུས་པ་སྔགས་ཀྱི་སྒོ་ནས་བསད་པ།
སྔགས་ཀྱིས་བསད་པ་ལྕགས་ཀྱི་བྱ་ཁྱུང་བསྒོམ། ། སྔགས་ཆུ་བླུད་ཅིང་སྐྲངས་ཀྱི་མཐའ་ནས་
བརྡེག ། ཨོཾ་ ནག་པོ་ཀཱ་ ལ་རཀྵ་ རྦད་རྦད། སོད་སོད། ཕྱུངས་ཕྱུངས། སྤུ་གྲི་ཟངས་ཟངས།
ལྕགས་ཀྱི་ལྡེར་མོས་གནོད་བྱེད་འབྱུང་པོའི་སྙིང་ལ་ཟོ། ། ནཱ་ག་བྱི་ར་ཡ་སོད། ནཱ་ག་བྱི་མ་ལིང་
སོད། ། སྨྲ་བ་བཅད་དེ་བཟླས་པས་གཉན་རྣམས་གསོད། །
ཅེས་པ་སྟེ། དེ་ཡང་ནུས་པའི་སྔགས་ཀྱིས་བསད་པར་བྱ་བ་ནི་རང་ཉིད་ལྕགས་ཀྱི་བྱ་ཁྱུང་དུ་བསྒོམས་ཏེ་
སྔགས་ཀྱི་ཆུ་བླུད་ཀྱང་སྐྲངས་ཀྱི་མཐའ་ནས་ཀྱང་བརྡེག་དགོས་པའི་སྔགས། ཨོཾ་ནག་པོ་ཀཱ་ལ་རཀྵ་རྦད་རྦད་སོད་
སོད། ཕྱུངས་ཕྱུངས་སྤུ་གྲི་ཟངས་ཟངས། ལྕགས་ཀྱི་སྡེར་མོས་གནོད་བྱེད་འབྱུང་པོའི་སྙིང་ལ་ཟོ། ནཱ་མ་བྱི་ར་
ཡ་སོད། ནཱ་ག་བྱི་མ་ལིང་སོད། ཅེས་ངག་བྱིན་རླབས་སོགས་གསང་སྔགས་སྤྱི་གཞུང་ལྟར་བྱས་ལ་སྨྲ་བ་བཅད་དེ་
བཟླས་པའི་ཕན་ཡོན་ནི་སློབ་དཔོན་ཨཱརྱ་དེ་ཝས་ནོར་བུ་དང་སྔགས་སྨན་གྱི་ཡོན་ཏན་ནི་བསམ་གྱིས་མི་ཁྱབ་བོ་
ཞེས་གསུངས་པ་ལྟར་གཉན་རྣམས་གསོད་པར་འགྱུར་ཡང་མེ་ལྷོག་དང་རླུང་ལྷོག་ལ་སྔགས་ཆུ་བྱུག་པ་ལས་ཕུ་མི་
གདབ་བོ། །
༩ ཐ་མ་སྐྱུད་བའི་བཅོས་ཚུལ།
ཐ་མ་རོ་དབྱུང་རྒྱལ་བློན་དྲི་ཆུས་སྦྱང་། ། བཤལ་ཐེབས་ལྕག་གིས་བྲབས་ལ་དག་པར་
སྦྱང་། ། ཡང་ན་བཟང་དྲུག་གླ་རྩི་གུ་གུལ་ནག ། ཤུ་དག་མུ་ཟི་སྟག་ཤ་ཤ་ཆེན་དང་། ། ལྐོག་དུག་
ཐར་ནུ་ཆུ་རྩ་དུག་པུས་པ། ། གསེར་གྱི་མེ་ཏོག་ཧོང་ལེན་གི་ཝཾ་ རྣམས། ། དྲི་ཆུ་སྦྱར་བས་གསོད་
སྦྱོང་ཆིག་ཆོད་བྱེད། །
13



ཅེས་པ་སྟེ། དེ་ཡང་ཐ་མ་ནད་རོ་དབྱུང་བ་ལ་རྒྱལ་པོ་ཐར་ནུ། བློན་པོ་ཆུ་རྩ་ཧོང་ལེན་དྲི་ཆུ་བཅས་ཀྱིས་
སྦྱང་ལ། དེས་བཤལ་ཐེབས་ན་ལྕག་ཆུ་བསྐོལ་གྱི་ལྕག་གིས་བྲབ་ལ་ནད་དག་པར་སྦྱང་། ཡང་ན་གཉན་བཤལ་
ཆེན་མོའམ་བཟང་དྲུག་དང་གླ་རྩི། གུ་གུལ་ནག་པོ། ཤུ་དག་ནག་པོ། མུ་ཟི་ནག་པོ། སྟག་ཤནག་པོ། ཤ་
ཆེན་ཏེ་མི་ཤ་དང་། ལྷོག་དུག་པ། ཐར་ནུ་ཆུ་རྩ། དུག་པུཊྚ་སྟེ་ར་དུག་གི་མེ་ཏོག གསེར་གྱི་མེ་ཏོག ཧོང་
ལེན་དང་
། གི་ཝཾ་རྣམས་དྲི་ཆུར་སྦྱར་བས་གསོད་པ་དང་སྦྱོང་བ་ཆིག་ཆོད་བྱེད་པ་ཡིན་ནོ། །
གཉིས་པ། བྱེ་བྲག་གི་བཅོས་ཐབས།
༡ ལྷོག་པ།
དེ་ནས་ཁྱད་པར་ལྷོག་པ་བཅོས་པ་ལ། ། བྱུག་པ་འཛིམ་པ་མུ་ཟི་སྟག་ཤ་བ། ། གླ་རྩི་གུ་གུལ་
གཉན་དུག་ལྷོག་པ་གསོད། ། སོ་ཐོག་ཀྱི་ལྕེ་བྲག་སྤོས་ཆུ་རྩ་དང་། ། སྤུ་རྩ་ཁྱི་སྤྱང་མི་བྲུན་སྐྲངས་པ་
འཇོམས། ། རྭ་གཞོབ་དུད་པ་བྱ་བལ་བྱ་བྲུན་ཏེ། ། བྲག་ཞུན་ཤུ་དག་དྲི་ཆུ་ཀུན་གྱི་གྲོགས། །
ཞིབ་ལ་སླ་བ་མ་སྐམས་ཡང་ཡང་བྱུག ། སྐྲངས་ཚད་མི་བཤིག་འབྲོས་སྣ་ནོན་པ་གཅེས། ། མ་ནོན་
ཤོག་བུ་སྤུ་ནན་ཕྱིང་ནན་བྱ། ། བྱུག་པ་ཁོང་སྨན་གཉིས་ཀྱིས་མ་སོད་ན། ། མེ་ཡིས་བསྲེགས་ལ་
ལུང་པའི་མདོ་སྒོ་བགག ། རི་བོའི་རྩེ་ལ་མེ་རྒྱ་གདབ་པ་དང་། ། སྐྲངས་ཀྱི་ཐ་མ་དམག་གིས་
བསྐོར་བ་དང་། ། སྟེང་དུ་གནམ་ལྕགས་དབབ་པ་བཞི་ཡིས་བཅོས། ། བསྲེགས་རྗེས་ཁོང་སྨན་
བྱུག་པ་བསྟུན་ལ་བསད། ། ཐུབ་པའི་རྟགས་སུ་སྐྲངས་བྲི་ཟུག་གཟེར་ཆོགས། ། ཡང་ན་རྣག་ཏུ་
ཁུགས་ན་འཚོ་བ་ཡིན། ། རྣག་ཏུ་ཁུགས་ནས་ཡན་ལག་བཞིན་དུ་བཅོས། ། ནད་ལོག་བྱེར་ཞུད་
འཁྱམས་དང་ཆུ་སེར་ལོག ། བྱེར་ལ་རྩ་ཤ་སྐྱི་རྣག་བྱེར་བ་བཞི། །རྩ་བྱེར་མེ་བཙའ་གཏར་ག་
སྦྱོངས་ཀྱིས་དགུག ། ཤ་བྱེར་ཁྲ་བོ་ནག་པོའི་ཆས་ཀྱིས་དགུག ། སྐྱི་བྱེར་ལྤགས་ལ་བྱེར་བ་སྐམ་
རྩིས་དགུག ། རྣག་བྱེར་ཁྲུས་ནན་དེབ་དང་ཆིངས་ཀྱིས་དགུག ། ཞུད་པ་གདོན་བཅོས་ཞོ་སྦྲང་
སྦྱར་བས་བསླང་། ། ཡང་ན་སྦང་མ་བྱུག་པས་བྲན་ལ་བདུག ། འཁྱམས་པ་དོན་འཁྱམས་རྩ་དྲག་
རྔམ་པ་རྒོད། ། འཕྲང་བཅད་ཁོང་དུ་བསྡུས་ལ་གཉེན་པོས་བསད། ། སྣོད་འཁྱམས་དང་ག་མི་
བདེ་འཁྲུ་སྐྱུག་བྱེད། ། བཤལ་གྱིས་སྦྱང་བ་ལོག་གནོན་དམ་པ་ཡིན། ། ཆུ་སེར་ནག་པོར་ལོག་ན་
སྨྱོ་འབོག་བྱེད། ། མིག་ལྡོག་སྣ་ནས་ཆུ་སེར་ཁྲག་འཛག་ན། ། སྣ་བཤལ་བཏང་ཞིང་ག་བུར་རྒྱལ་
བློན་སྦྱར། ། དྲུག་པ་བདུན་པ་དཀར་ནག་མཚམས་སུ་བསྲེག ། དེ་ལ་སྐྱེད་མེད་ལས་ཀྱིས་འཆི་བ་



ཡིན། །
ཞེས་པ་སྟེ། དེ་ཡང་དེ་ནས་ཁྱད་པར་ལྷོག་པ་བཅོས་པ་ལ་བྱུག་པ་བསྲེག་པ་གཉིས་ལས་དང་པོ་བྱུག་པ་ལ་
འཛིམ་པ་དང་། མུ་ཟི། སྔོ་སྟག་ཤ་དང་། གླ་རྩི། གུ་གུལ་ནག་པོ་གཉན་དུག་སྟེ་འདི་སྐབས་ཐང་ཕྲོམ་ནག་པོ་
རྣམས་ཀྱིས་ལྷོག་པ་གསོད། མགར་བའི་སོ་ཐོག་དང་། ཀྱི་ལྕེ་དཀར་པོ་དང་། བྲག་སྤོས་པ། ཆུ་རྩ། སྤུ་མ་
ནག་པོའི་རྩ་བ། ཁྱི་དང་སྤྱང་ཀི་མི་རྣམས་ཀྱི་བྲུན་གྱིས་སྐྲངས་པ་འཇོམས། རའི་རྨོངས་སྤུའམ་རྭ་བསྲེག་པའི་
གཞོབ་དང་། དུད་པ་བྱ་བལ་མ་སྟེ་ཆུ་བལ་ལྗང་གུ་བྱ་བྲུན་ནི་ཁྱིམ་བྱའི་བྲུན། བྲག་ཞུན། ཤུ་དག་དང་དྲི་ཆུ་
གསུམ་ཀུན་གྱི་གྲོགས་ཡིན་པས་བསྲེས་པ་ཞིབ་ལ་སླ་བ་སྔོན་མ་མ་སྐམ་པར་ཡང་ཡང་བྱུག་དགོས་ཏེ། དེ་ཡང་
སྐྲངས་ཚད་མི་བཤིག་པ་ནི་སྐྲངས་པའི་དཀྱིལ་ནས་མི་བྱུག་པར་མཐའ་ནས་བྱུག་པ་དང་བྲོས་ན་ནོན་པ་གཅེས་ཏེ་
སྐྲངས་སྣ་ཞྭ་སྣ་རྩ་སྣ་བྱུག་ཅིང་སྐྲངས་སྣ་མ་ནོན་ན་ཤོག་བུའམ་སྤུ་ནན་ནམ་ཕྱིང་བ་སོགས་དེ་དག་གང་རིགས་ལ་
བག་ཕྱེ་དང་སྤྱིན་ཆུ་བྱུགས་པས་མནན་པར་བྱའོ། ། བྱུག་པ་དང་ཁོང་སྨན་གཉིས་ཀྱིས་མ་སོད་ན་གང་བྱུང་གི་
སྟེང་མེས་བསྲེགས་ལ་ལུང་བའི་མདོ་སྒོ་བགག་པ་ནི་རྐང་པར་བྱུང་ན་སྙིང་རྩ་མིག་དམར་དང་། ལག་པར་བྱུང་ན་
ཨ་སོ། མགོ་ལ་བྱུང་ན་རྩེ་ཆུང་དང་ཚངས་བུག་དང་གཞན་གར་བྲོས་ཀྱང་བསྲེག རི་བོའི་རྩེ་ལ་མེ་རྒྱས་གདབ་པ་
ཁོང་དུ་ཤོར་རམ་ལུས་སྦུབས་སུ་བྱུང་ན་སྤྱི་གཙུག་དང་། རྩ་འཕྲང་རྒྱས་པར་སྡོམ་ན་དཀར་ནག་མཚམས་དང་
རྒྱབ་ཀྱི་ཚིགས་པ་དྲུག་པ་དང་སྲིན་ལག་བཞིའི་རྩེ། སོག་པའི་མེ་ལོང་གཉིས། རྐང་ལག་གི་མཐིལ་བཞི་རྣམས་
བསྲེག་པ་ལ་མེ་རྒྱས་གདབ་བོ་ཞེས་དང་སྐྲངས་པོ་གང་བྱུང་གི་ཐ་མ་ནས་སོར་རེ་བར་མཚམས་བྱས་ཏེ་ཏེལ་བས་
དམག་གིས་བསྐོར་བ་ལྟར་བསྲེག་པ་དང༌། སྟེང་དུ་ཞེས་འབྲུམ་དང་སྐྲངས་པའི་དབྱིབས། ཉ་སྦྲུལ་གྱི་མཇུག་མ་
དང་། རྟ་བླའི་རྐང་པ། སྡིག་པའི་རྭ། སྦལ་བའི་རྒྱབ། ལྕོང་མོའི་མགོ ན་ཆུང་གི་ནུ་མ་ལྟ་བུའི་དཀྱིལ་རྣམས་
ལ་གནམ་ལྕགས་དབབ་པ་སྟེ་ལྕགས་ཀྱི་ཏེལ་བས་བསྲེག་པ་བཞིས་བཅོས་ཤིང་ཁྱད་པར་སྐྲངས་གང་ཆེའི་སྟེང་དུ་
འབུར་པོ་ཡོད་ན་རྒྱ་གྲམ་དུ་བསྲེག་པ་དང་བསྲེགས་པའི་རྗེས་ལ་ཁོང་སྨན་དང་བྱུག་པ་གཉིས་ཀྱང་བསྟུན་ལ་
བསད་པས་ནད་དེ་ཐུབ་པའི་རྟགས་སུ་སྐྲངས་དེ་བྲི་ལ་ཟུག་གཟེར་རྣམས་ཆོགས་པའམ་ཡང་ན་སྐྲངས་དེ་རྣག་ཏུ་
ཁུགས་ན་འཚོ་བ་ཡིན་པས་རྣག་ཏུ་ཁུགས་ནས་སྨིན་མ་སྨིན་གསང་ས་དབུག་ཐབས་སོགས་ཡན་ལག་གི་རྨའི་བཅོས་
ཐབས་ལེའུ་བཞིན་དུ་བཅོས་པ་དང་། ནད་ལོག་པ་བྱེར་བ་དང་ཞུད་པ་དང་འཁྱམས་པ་དང་ཆུ་སེར་ལོག་པ་བཞི་
ལས། བྱེར་བ་ལ་ཡང་རྩ་བྱེར་དང༌། ཤ་བྱེར། སྐྱི་བྱེར། རྣག་བྱེར་བཞི་ལས། རྩ་བྱེར་འཕར་རྩ་ལ་མེ་བཙའ་
དང་ཁྲག་རྩ་ལ་གཏར་ག་གང་ཉེར་བྱེད་ཅིང་རྩ་སྦྱོངས་ཕྱི་རྒྱུད་ལྟར་གྱིས་དགུག ཤ་བྱེར་ལ་ཁྲ་བོའམ་ནག་པོའི་
ཆས་ཀྱིས་ཡན་ལག་རྨ་བཅོས་ཀྱི་ལེའུ་ལྟར་དགུག སྐྱི་ལ་བྱེར་བའམ་པགས་ལ་བྱེར་བ་སྐམ་རྩིས་དགུག་སྟེ་སྐྱི་བུད་
ན་སྙེ་ནག་མ་དང་། ཕ་བ་དགོ་དགོ་དང༌། ཆུ་བལ་ལྗང་གུ་རྣམས་མར་དཀར་དང་སྦྱར་བ་བྱུག རྨ་ཁ་ཆེ་ན་སུག་



པ། ཆུ་མ་རྩི། དྲེས་མའི་ཐལ་བ་རྙིང་པ། ཀ་ར། སྒོག་པའི་ཐལ་བ་མར་དཀར་བཅས་སྦྱར་བའམ་ཡན་ལག་
ལེའུའི་སྐམ་རྩི་གང་རིགས་བྱུག་ལ་བཅོས། རྣག་བྱེར་ལ་ཁྲུས་ནན་དེབ་དང་ཆིངས་སོགས་ཀྱང་ཡན་ལག་གི་རྨ་
བཅོས་ལྟར་གྱིས་དགུག ཞུད་པ་ལ་གདོན་བཅོས་ཞོ་དང་སྦྲང་མ་སྦྱར་བས་བསླང་བའམ་ཡང་ན་སྦང་མ་བྱུགས་
ཕྱེས་བྲན་ལ་བདུག འཁྱམས་པ་ནི་དོན་ལ་འཁྱམས་ན་རྩ་དྲག་ཅིང་དབུགས་རྔམས་པ་རྒོད་པ་འབྱུང་བས་དོན་
གང་ལ་འཁྱམས་པ་དེའི་རྩ་མེ་བཙས་འབྲོས་འཕྲང་བཅད་ལ་ཁོང་དུ་ཤོར་བའི་རྩ་ལ་མེ་གདབ་བུར་ཆང་བཏང་
བས་བསྡུས་ལ་གཉེན་པོ་བོང་ང་ནག་པོའི་ཕྱེ་མས་བསད་དོ། ། སྣོད་དྲུག་ཏུ་འཁྱམས་ན་དང་ག་མི་བདེ་ལ་འཁྲུ་
ཞིང་སྐྱུག་པར་བྱེད་པས་དེ་ལ་སྤྱི་བཅོས་སྐབས་ཀྱི་སྟེང་གར་བབས་དེའི་གཉེན་པོ་བསྣན་པའི་བཤལ་གྱིས་སྦྱང་བ་
ལོག་གནོན་གྱི་དམ་པ་ཡིན་ནོ། ། ཆུ་སེར་ནག་པོར་ལོག་པ་ན་སྨྱོ་ཞིང་འབོག་པར་བྱེད་ལ་མིག་ལྡོག་ཅིང་སྣ་ནས་
ཀྱང་ཆུ་སེར་དང་ཁྲག་འཛག་ན་ཕྱི་རྒྱུད་ལྟར་གྱི་སྣ་བཤལ་བཏང་ཞིང་། ག་བུར་རྒྱལ་བློན་སྦྱར་ལ་ཚིགས་པ་དྲུག་པ་
དང་བདུན་པ་དཀར་ནག་མཚམས་རྣམས་སུ་བསྲེག་པར་བྱ་ཞིང་། དེ་ལྟར་བྱས་ཀྱང་བཅོས་སྐྱེད་མེད་ན་ལས་
ཀྱིས་འཆི་བ་ཡིན་ནོ། ། གཞན་ཡང་ཉམས་ཡིག་ལས། ལྷོག་པའི་བཅོས་ཐབས་ལ་ཐོག་མའི་དུས་སུ་ཆུ་བསྐོལ་
ལན་འགའ་བཏང་། དེ་ནས་སྐྱེར་པའི་ཚིག་ཐང་དང་། མེ་ཏོག་གསུམ་ཐང་གཏོང་བ་དང་། གུལ་ནག་བརྒྱུད་
པའི་སྟེང་ཚ་ན་ག་བུར་དང་གི་ཝཾ། གྲང་ན་ཤུ་དག་དང་ཤིང་ཀུན་བསྣན་པ་བཏང་། ཚ་ཤས་ཆེ་ན་སྤང་རྩི་བཅུ་
གཉིས་ཐེངས་འགའ་བཏང་། དེ་ནས་དངུལ་ཆུ་བཅོ་བརྒྱུད་ནད་མ་སོད་པའི་བར་དུ་བཏང་ལ་རྔུལ་དབྱུང་། ཡང་
ན་དངུལ་ཆུ་མེ་དབལ་ཅན་དང་། ཕན་པ་ཀུན་ལྡན། སྟག་ཤ་ཉེར་ལྔ། ཁྱུང་ལྔ། ཝ་ཏའི་ཁཎྜ། ཁྱུང་ལྔ་མདོག་
བཞི། སྨན་ནག་འཕྲུལ་འཁོར་ཆེན་མོ། ཨ་གར་སོ་ལྔ་སོགས་ལུས་ཟུངས་དང་ནད་སྟོབས་སྦྱར་ལ་བཏང་བར་
བྱའོ། །
༢ གག་པ།
གག་པའི་བཅོས་ཐབས་ཞི་བཞུ་བཅད་པ་ནི། ། ཞི་བ་ཚ་བཙོད་འཛིམ་པ་ཕོ་ཚོས་གདབ། །
བཞུ་བ་ཚ་ལ་རྒྱ་ཚྭ་མཚུར་གཉིས་གདབ། ། བཅད་པ་རྒྱ་ཚྭ་རུ་རྟ་ཤུ་དག་གདབ། ། དེས་མ་ཆོད་ན་
ཀོང་བུས་བཞར་རྗེས་བསྲེག ། གག་པ་གཉན་ཚད་གྲེ་བར་འགགས་པའི་ཕྱིར། །འདི་ལ་དཔྱད་
མཆོགསྤྲོངས་འདྲ་གཞན་ན་མེད། ། ནད་ལོག་ཡར་རྫོང་ཀླད་ལ་ཤོར་བ་ན། ། སྣ་ནས་ཆུ་སེར་
འཛག་ཅིང་བླ་འཆོལ་སྨྲ། ། དེ་ལ་སྣ་བཤལ་བཏང་ལ་ཆུ་སེར་སྦྱང་། ། མར་རྫོང་སྙིང་ལ་ཤོར་ན་
ཤེས་པ་སྨྱོ། ། ལྕེ་གཞུང་ནག་ལ་ག་བུར་རྒྱལ་བློན་སྦྱར། ། དེ་ལ་སྐྱེད་མེད་ཚེ་ཟད་སྤང་བར་བྱ། །
ཞེས་པ་སྟེ། དེ་ཡང་གག་པའི་བཅོས་ཐབས་ལ་ཞི་བ་དང་བཞུ་བ་དང་བཅད་པ་གསུམ་ཡོད་ལ། ཞི་བ་ལ་
རྒྱ་ཚྭ། བཙོད། འཛིམ་པ། ཕོ་ཚོས་ཏེ་རྒྱ་སྐྱེགས་རྣམས་ཀྱི་ཕྱེ་མ་གདབ། བཞུ་བ་ལ་ཚ་ལ་དང་རྒྱ་ཚྭ་དང་སེར་
76



མཚུར་དང་ནག་མཚུར་གཉིས་ཀྱི་ཕྱེ་མ་གདབ། བཅད་པ་ལ་རྒྱ་ཚྭ། རུ་རྟ། ཤུ་དག་གསུམ་གྱི་ཕྱེ་མ་གདབ་ཅིང་
དེས་མ་ཆོད་ན་ཀྱོང་བུས་བཞར་བའི་རྗེས་ལྕགས་ཀྱི་ཏེལ་བས་བསྲེག གག་པ་ནི་གཉན་ཚད་གྲེ་བར་བབས་ནས་
འགགས་པར་བྱེད་པའི་ཕྱིར་འདི་ལ་དཔྱད་མཆོག་གོང་གི་རོ་དབྱུང་བའི་སྦྱོང་སྨན་ཆེན་མོ་དང་ཁྱུང་ལྔར་སྟག་ཤ་
གུ་གུལ་ཐར་ནུ་རེ་ལྕག་བསྣན་པས་སྦྱངས། ཡང་ན་གཉན་བཤལ་ཆེན་མོ་སྦྱར་ལ་སྦྱངས། ནད་ལོག་ནས་ཡར་
རྫོང་ཀླད་པ་ལ་ཤོར་བ་ཡིན་ན་སྣ་ནས་ཆུ་སེར་དྲི་མི་ཞིམ་པ་འཛག་ཅིང་བླ་འཆོལ་མང་དུ་སྨྲ་བས་དེར་ཕྱི་རྒྱུད་ཀྱི་སྣ་
སྨན་བཏང་ལ་ཆུ་སེར་སྦྱངས། སྤྱི་བོའི་གཙུག་དང་། སྡུད་སྒོ། སྨིན་མཚམས་རྣམས་བསྲེག མར་རྫོང་སྙིང་ལ་
ཤོར་ན་ཤེས་པ་སྨྱོ་ཞིང་ལྕེ་གཞུང་ནག་པོར་སོང་ན་ག་བུར་རྒྱལ་བློན་གསུམ་པ་ཕྱི་རྒྱུད་ལྟར་སྦྱར་ཞིང་། རྩེ་ཆུང་གི་
མགོ་དང་། ཨོལ་མདུད། སྐེ་སྟོང་། ཚིགས་པ་དྲུག་བདུན་དཀར་ནག་མཚམས་རྣམས་སུ་མེ་བཙའ་བྱ། དེ་ལ་
ཡང་སྐྱེད་མེད་ན་ཚེ་ཟད་པ་ཡིན་པས་འཚོ་འཆི་སྒོ་ནས་སྤང་བར་བྱའོ། །
བསམ་གཞིགས།
༡ གག་ལྷོག་ནད་ཀྱི་རྒྱུ་རྐྱེན་དེ་ཇི་ལྟར་ཡིན་ནམ།
༢ གག་ལྷོག་གི་ནད་ལ་དབྱེ་བ་དུ་མཆིས་སམ།
༣ གག་ལྷོག་ནད་ཀྱི་སྤྱི་དང་བྱེ་བྲག་གི་རྟགས་ཇི་འདྲ་ཡིན་ནམ།
༩ གག་ལྷོག་གི་ནད་ལ་སྤྱི་རུ་རྒྱུག་པའི་བཅོས་ཐབས་དང་སོ་སོར་བཅོས་ཐབས་ཇི་ལྟར་ཡིན་ནམ།
7



ལེའུ་དྲུག་པ། ཆམ་རིམས།
རྡུལ་འཚུབ་གྲིབ་ཕོག་སོགས་རྒྱུ་རྐྱེན་ཅི་རིགས་པའི་སྒོ་ནས་སྣ་བུག་གཡས་གཡོན་གཉིས་ཀྱི་རོ་རྐྱང་གི་རྩ་
གཉིས་ཆམ་ལ་ཕབ་ནས་བྱེད་ལས་ཉམས་པར་གྱུར་བ་དེ་རིམ་བཞིན་ལུས་ཡོངས་ལ་ཁྱབ་སྟེ་འགོས་ཁྱབ་ཆུང་བའི་
ནད་ལ་ཆམ་པ་དང་། དེའི་ནང་ནས་རིགས་གཅིག་རིམས་ནད་སྤྱི་དང་འདྲ་བ་འགོས་ཁྱབ་ཆེ་བ་དེ་ནི་ཆམ་རིམས་
ཀྱི་ནད་ཡིན་ནོ།
ས་བཅད་དང་པོ། རྒྱུ་རྐྱེན། །
ཆམ་པའི་རྒྱུ་ནི་རིམས་སྤྱི་འདྲ་བ་ལ། ། ཁྱད་པར་མི་གཙང་ཟས་སྤྱོད་ཁ་ཟས་འདྲེས། ། རྡུལ་
འཚུབ་གྲིབ་ཕོག་རྐྱེན་ལས་འབྱུང་བ་ཡིན། །
ཞེས་པ་སྟེ། དེ་ཡང་ཆམ་པའི་རིམས་ནད་འདི་ནི་རྒྱུ་དང་ངོ་བོ་རིམས་ནད་སྤྱི་དང་ཕྱོགས་འདྲ་བ་དང་།
ཁྱད་པར་དུ་མི་གཙང་བའི་ཟས་དང་སྤྱོད་ལམ་དང་ཁ་ཟས་སོགས་འདྲེས་པ་དང་། སྣ་བུག་གཡས་གཡོན་གཉིས་
ནས་མར་རྩ་རོ་མ་དང་རྐྱང་མ་གཉིས་ཀྱི་སྣ་ཟངས་དུང་ཁ་གདངས་པ་ལྟ་བུ་ཡོད་པ་ལ་རྡུལ་འཚུབ་པ་དང་མི་གཙང་
བའི་ཟས་དང་གྲིབ་ཕོག་པ་དང་། གདོན་སོགས་ཀྱི་རྐྱེན་ལས་བྱུང་བ་ཡིན་ནོ། ། ཡན་ལག་བརྒྱད་པ་ལས། དེ་
ཡང་སྣ་བུག་གཡས་གཡོན་རོ་རྐྱང་གཉིས། ། མར་ལ་ཁ་བལྟས་ཟངས་དུང་ལྟ་བུར་གདངས། ། དེ་ལ་མི་གཙང་
ཟས་སྤྱོད་ཁ་ཟས་འདྲེས། ། རྡུལ་འཚུབ་གྲིབ་ཕོག་རྐྱེན་ལས་རྩ་དེ་ཉིད། ། ཆམ་ལ་འབབ་བས་ཆམ་པ་ཞེས་སུ་
བཤད། ། གཞན་ ཡང་ སྐྱེད་བྱེད་རྐྱེན་ནི་འདི་ ལྟར་ སྟེ། ། བ་ མོ་རླུང་དང༌ སྒྲ་ བསྒྲགས་ འཇིགས་ དངངས་
དང༌། ། གཉིད་ཡར་ གཉིད་ལོག་ སངས་མཐོ་དྲགས་ པ་དང་། ། ཆུ་མང་འཐུངས་དང་ ཉལ་པོ་དྲགས་པ་
དང་། ། སྐྱུག་དང་མཆིལ་མ་བཀག་དང་དུད་པ་ཡིས། ། རླུང་ཤས་ཆེ་བས་ནད་འཁྲུགས་ཆམ་པ་བསྐྱེད། །
ཅེས་བཤད་དོ། །
ས་བཅད་གཉིས་པ། དབྱེ་བ།
དབྱེ་བ་གྲེ་ཆམ་གློ་ཆམ་རིམས་ཆམ་དང་། ། སྣ་ཆམ་དག་དང་རྣམ་པ་བཞི་ཡིན་ནོ། །



གློ་ཆམ་དང་། རིམས་ཆམ་དང་།
སྣ་ཆམ་དང་
ཞེས་པ་སྟེ། དེ་ཡང་ཆམ་པའི་དབྱེ་བ་ལ་གྲེ་ཆམ་དང་།
རྣམ་པ་བཞི་ཡོད་པ་ཡིན་ནོ། །
ས་བཅད་གསུམ་པ། རྟགས།
དང་པོ། གྲེ་ཆམ་གྱི་རྟགས།
དེ་རྟགས་དང་པོ་གྲེ་བ་རྐན་མཚུལ་ཚ། ། བར་དུ་སྣ་ཆུ་འཛག་ཅིང་མཚུལ་བ་འགག ། ཐ་མ་
སྦྲིད་པ་མང་དུ་བསྟུད་ཅིང་འོང་། །
ཞེས་པ་སྟེ། དེ་ཡང་གྲེ་ཆམ་གྱི་ནད་ལ་དང་པོ་གྲེ་བ་དང་རྐན་མཚུལ་རྣམས་ཚ་ཞིང་། བར་དུ་སྣ་ཆུ་འཛག་
ཅིང་མཚུལ་བ་འགག་ལ། ཐ་མར་སྦྲིད་པ་ཡང་ཡང་དུ་བསྟུད་ནས་འོང་ངོ་། །
གཉིས་པ། གློ་ཆམ་གྱི་རྟགས།
གློ་ཆམ་དང་པོ་གྲེ་བ་ཚ་ཞིང་འཛེར། ། བར་དུ་གློ་མང་མགོ་དང་བྲང་རྒྱབ་ན། ། ཐ་མ་རྣག་
ཏུ་ལུ་ཞིང་གློ་མང་བྱུང་། །
ཞེས་པ་སྟེ། དེ་ཡང་གློ་ཆམ་གྱི་རྟགས་ནི་དང་པོ་གྲེ་ཆམ་དང་འདྲ་བར་གྲེ་བ་ཚ་ཞིང་སྐད་འཛེར་བ་དང་།
བར་དུ་གློ་བ་མང་བ་སྟེ་མང་དུ་ལུ་ཞིང་མགོ་དང་བྱང་རྒྱབ་སྦྲགས་ནས་ན་ལ་དེའི་དུས་སུ་བཅོས་མ་ཐུབ་ན་ཐ་མ་
ལུད་པ་རྣག་ཏུ་ལུ་ཞིང་གློ་གཅོང་གི་ནད་དུ་འགྱུར་རོ། །
གསུམ་པ། རིམས་ཆམ་གྱི་རྟགས།
རིམས་ཆམ་མགོ་དང་ཚིགས་གཞི་བྱིན་ཧྭ་ ན། ། རོ་སྟོད་མི་བདེ་བརླ་རྐེད་བརྡུངས་སྙམ་
བྱེད། ། ཁ་ཁ་དང་ག་མི་བདེ་གྲང་ཤུམ་བྱེད། ། སྲོད་ལ་ཤ་ཚ་རྨི་ལམ་ཟ་ཟི་མང་། ། དེ་ལ་དྲག་
ཤུལ་བཅུད་ཤོར་རྒྱས་གྱུར་ན། ། ཆམ་པ་སྐྱུར་ཤོར་ཞེས་བྱ་ཤི་བ་མང་། །
ཞེས་པ་སྟེ། དེ་ཡང་རིམས་ཆམ་གྱི་རྟགས་ལ་ལུས་ཀྱི་མགོ་དང་ཚིགས་གཞི་དང་བྱིན་ཧྭ་རྣམས་ན་བ་དང་



རོ་སྟོད་མི་བདེ་ཞིང་བརླ་དང་རྐེད་པ་རྣམས་བརྡུངས་པའི་སྙམ་བྱེད་པ་དང་ཁ་ཁ་བ་དང་དང་ག་མི་བདེ་བ་དང་
གྲང་ཤུམ་བྱེད་པ་དང་། སྲོད་ཀྱི་དུས་སུ་ཤ་ཚ་བ་དང་རྨི་ལམ་ཟ་ཟི་མང་བ་དེའི་དུས་སུ་སྤྱོད་ལམ་དྲག་ཤུལ་གྱི་ལས་
སོགས་བྱས་པ་དང་ཟས་བཅུད་ཅན་གྱི་རིགས་ཤོར་ན་ནད་དེའི་སྟོབས་ཆེ་ཆེར་རྒྱས་པར་གྱུར་ན་ཆམ་པ་སྐྱུར་ཤོར་
ཞེས་བྱ་བར་གྱུར་ནས་ཤི་བའང་མང་ངོ་། །
བཞི་པ། སྣ་ཆམ་གྱི་རྟགས།
སྣ་ཆམ་སྣ་ཚ་གཡའ་ལ་སྣ་ཆུ་མང་། །
ཞེས་པ་སྟེ། དེ་ཡང་སྣ་ཆམ་གྱི་རྟགས་སུ་སྣ་བུག་གི་ནང་ཚ་བ་དང་གཡའ་བ་དང་སྣ་ཆུ་མང་པོ་འོང་བ་
སོགས་ཀྱི་རྟགས་འབྱུང་བ་ཡིན་ནོ། །
ས་བཅད་བཞི་པ། བཅོས་ཐབས།
བཅོས་ཐབས་གྲེ་ཆམ་ཟས་སྤྱོད་གཟབ་པས་འཚོ། ། གློ་ཆམ་ཨ་རུ་ར་ཡི་ཁམ་མུར་བྱ། ། སྲོ་
ལོ་ཤིང་མངར་སྤང་རྒྱན་གྲང་ཐང་བཏང་། ། གྲེ་བ་ཚ་འཛེར་ལི་ཤི་དྲུག་པ་སྦྱར། ། མཇུག་ཏུ་ཆམ་
རྒན་ལུད་པ་མ་ཆོད་ན། །ཉི་ཤུ་རྩ་ལྔས་ཚ་བའི་གཏིང་བཏོན་ལ། ། བུར་དཀར་གསར་འཇམ་
བསིལ་བཅུད་གློ་རླུང་གསོ། ། ཆམ་རིམས་སྨྱུང་བར་འདུག་ལ་ཆུ་སྐོལ་བཏུང་། ། འབྲས་བུ་གསུམ་
དང་སླེ་ཏྲེས་ཏིག་ཏ་དང་། ། མ་ནུ་ཧོང་ལེན་ཐང་བཏང་རྔུལ་དུ་དབྱུང་། ། ཚ་བ་སྨིན་གསོད་དུས་
གཅིག་བྱེད་པ་ཡིན། ། དྲི་བཟང་བཞི་དང་ཞོ་སྦྱར་ཆམ་པ་སེལ། ། སེ་འབྲུ་སྐྱུ་རུ་ཞོ་སྦྱར་དེ་བཞིན་
ནོ། ། བ་ལུ་ད་ཏྲིག་སྟར་བུ་ཚ་བ་གསུམ། ། ཟི་ར་དབྱི་མོང་ཙི་ཏྲ་ཀ་ཆ་གཉིས། ། དྲི་བཟང་བཞི་
ལ་ཆ་ཕྱེད་ཀ་ར་སྦྱར། ། ལུད་པ་ཆམ་པ་རྒྱས་དང་དབུགས་མི་བདེ། ། འཇོམས་པར་བྱེད་ཅིང་
སྐད་སྙན་ཡི་ག་འབྱེད། ། སྣ་ཆམ་ལོས་ཀྱི་རླངས་པས་བདུགས་ན་ཕན། ། ཆུ་འཕྲུལ་ཆབ་ཚ་ཕྱེ་
ཚོད་ཞོ་དར་བསྟེན། ། དྲག་ཤུལ་ཉིན་གཉིད་དྲོད་བཅུད་སྤང་བར་བྱ། ། འགྲམས་ནས་རིམས་
སམ་འཁྲུགས་སུ་ཤོར་བ་ན། ། བརྩོན་པས་རང་རང་གཞུང་བཞིན་བཅོས་པར་བྱ། ། །
ཞེས་པ་སྟེ། ཆམ་པ་བཅོས་པའི་ཐབས་ལས་གྲེ་ཆམ་གྱི་བཅོས་ཐབས་ལ་ཟས་དང་སྤྱོད་ལམ་གཟབ་པས་
ཕལ་ཆེར་འཚོ་ཞིང་། ཡང་ན་སྨན་བོང་དཀར་བཞི་ཐང་དང་། ལི་ཤི་དྲུག་པ་དང་། ཁྱུང་སྔོན་དགུ་བ་དང་།
80



ལི་ཁྱུང་དང་། སྤང་རྒྱན་བཅོ་ལྔ་སོགས་སྐབས་བསྟུན་བསྟེན་དགོས། གློ་ཆམ་ལ་ཨ་རུ་རའི་ཁམ་མུར་པར་བྱ་བ་
དང༌། སྲོ་ལོ་དཀར་པོ་དང་ཤིང་མངར་དང་སྤང་རྒྱན་རྣམས་ཀྱི་གྲང་ཐང་བཏང་ཞིང་གྲེ་བ་ཚ་འཛེར་ལ་ལི་ཤི་དྲུག་
པ་ཕྱི་རྒྱུད་ལྟར་སྦྱར་བ་བསྟེན། མཇུག་ཏུ་ཆམ་པ་རྙིང་ཞིང་ཆམ་རྒན་ལ་སོང་ནས་ལུད་པ་མ་ཆོད་ན་ག་བུར་ཉེར་
ལྔས་ཚ་བའི་གཏིང་བཏོན་ལ། བུར་དཀར་དང་ཟས་གསར་འཇམ་གྱི་རིགས་ཏེ་བསིལ་བཅུད་ཅན་ཀྱིས་གློ་རླུང་
གསོ། ཡང་ན་ཙན་དན་བརྒྱད་པ། ལུག་མུར་བདུན་པ། འཁྲུགས་གློ་ཀུན་སེལ། སྤང་རྒྱན་བཅོ་ལྔ། གློ་ཚད་
ཀུན་སེལ་སོགས་ཀྱང་སྐབས་བསྟུན་བསྟེན་དགོས། རིམས་ཆམ་ལ་དང་པོ་སྨྱུང་བར་གནས་ཞིང་ཆུ་བསྐོལ་བཏུང་
བ་དང་། འབྲས་བུ་གསུམ་དང་སླེ་ཏྲེས་དང་ཏིག་ཏ་དང་མ་ནུ་དང་ཧོང་ལེན་བཅས་ཀྱི་ཐང་བཏང་། རྡུལ་
དབྱུང་ཞིང་ཚ་བ་སྨིན་པ་དང་ཚ་བ་གསོད་པ་དུས་གཅིག་ཏུ་བྱེད་པ་ཡིན། དྲི་བཟང་བཞི་ནི། ཟླ་ཟེར་ལས།
ཤིང་ཚ་ཞོ་དོ། སུག་སྨེལ་ཞོ་གསུམ། གནྡྷ་པ་ཏྲ་ཞོ་དྲུག ཅུ་གང་ཞོ་བརྒྱད་དོ་གསུངས་པ་དེ་ཞོ་དང་སྦྱར་ནས་
བཏང་བས་ཆམ་པ་སེལ་བར་བྱེད་དོ། ། ཡང་ན་སེ་འབྲུ་དང་སྐྱུ་རུ་ར་ཞོ་དང་སྦྱར་བས་ཀྱང་ཆམ་པ་སེལ། བ་ལུ་
དང་ད་ཏྲིག་དང་སྟར་བུ་དང་སྒ་སྐྱ་དང་པི་པི་ལིང་དང་ཕོ་བ་རིས་ཏེ་ཚ་བ་གསུམ་དང་། ཟི་ར་དཀར་པོ་དང་དབྱི་
མོང་དང་ཙི་ཏྲ་ཀ་རྣམས་བསྲེས་པ་ཆ་གཉིས། དྲི་བཟང་བཞི་ལ་ཆ་ཕྱེད་དེ་ཀ་ར་དང་སྦྱར་བ་བཏང་བས་ལུད་པ་
དང་ཆམ་པ་རྒྱས་པ་དང་དབུགས་མི་བདེ་བ་རྣམས་འཇོམས་ཞིང་སྐད་སྙན་པ་དང་ཡི་ག་འབྱེད་པར་བྱེད་དོ། །
ཡང་ན་སྤང་རྩི་བཅུ་གཉིས་དང་། སྤུ་ནག་ཉེར་དགུ་སོགས་ནད་བབས་ལ་ལྟོས་ནས་བསྟེན་དགོས། སྣ་ཆམ་ལ་
ཡོས་ཀྱི་རླངས་པས་བདུགས་ན་ཕན། ཆུ་འཕྲུལ་ཞེས་ཆུའི་འཁྲུལ་འཁོར་གྱི་རིགས་ཀྱི་དཔྱད་དང་སྤྱོད་ལམ་དྲག་
ཤུལ་གྱི་ལས་དང་ཉིན་གུང་གི་དུས་སུ་གཉིད་ལོག་པ་སོགས་དྲོད་བཅུད་ཀྱི་རིགས་རྣམས་སྤང་བར་བྱའོ། ། ཟས་
ནི་ཆབ་ཚ་སྟེ་ཇ་འཇམ་པོ་དང་ཕྱེ་ཚོད་དང་བ་རའི་ཞོ་དང་དར་བ་སོགས་བསྟེན་དགོས་ལ་ཟས་སྤྱོད་ལོག་པས་
འགྲམས་འཁྲུགས་སུ་ཤོར་ན་བརྩོན་པའི་སྒོ་ནས་འགྲམས་འཁྲུགས་རང་རང་གི་གཞུང་ནས་གསུངས་པ་བཞིན་དུ་
བཅོས་པར་བྱའོ། ། ཡང་ན་གུར་ཀུམ་བཅུ་གསུམ། རྡོ་རྗེ་རབ་འཇོམས། ནོར་བུ་བདུན་ཐང་། གུར་ཁྱུང་
སོགས་ནད་སྟོབས་དང་བསྟུན་ནས་བཅོས་དགོས་སོ། །
མན་ངག་ལྷན་ཐབས་ལས། དེ་ལྟར་གོང་དུ་བཤད་ཟིན་པའི་གྲེ་ཆམ་དང་གློ་ཆམ་དང་རིམས་ཆམ་དང་སྣ་
ཆམ་སྟེ་བཞིའི་སྟེང་དུ་རླུང་ལས་གྱུར་བ་དང༌། མཁྲིས་པ་ལས་གྱུར་བ་དང་། བད་ཀན་ལས་གྱུར་བ་དང་། འདུས་
པ་ལས་གྱུར་བའི་ཆམ་པ་སྟེ་བཞི་རུ་གསུངས་བའི་རྟགས་དང་བཅོས་ཐབས་གཉིས།
དང་པོ། རླུང་ཆམ་གྱི་རྟགས།
བྱེ་བྲག་རླུང་གྱུར་སྦྲིད་པ་རྟག་ཏུ་འབྱུང་། ། སྣ་འགག་ཟུག་ཅིང་མུར་འགྲམ་སོ་ཀླད་ན། །
81



སྨིན་མ་སྣའི་བར་སྲིན་བུ་རྒྱུ་སྙམ་བྱེད། ། སྐད་འགགས་གཏིང་ནས་སྨིན་ཅིང་མཆིལ་སྣབས་
འཛག །
ཅེས་པ་སྟེ། དེ་ཡང་རླུང་ཤས་ཆེ་བར་གྱུར་བའི་ཆམ་པའི་རྟགས་ནི་སྦྲིད་པ་རྟག་ཏུ་འབྱུང་ལ་སྣ་འགགས་
ཅིང་ན་ཟུག་བྱེད་ལ་མུར་འགྲམ་དང་སོ་དང་ཀླད་པ་ན་ལ། སྨིན་མ་དང་སྣའི་བར་སྲིན་བུ་རྒྱུ་སྙམ་བྱེད། སྐད་
འགགས། མཐར་སྨིན་རྟགས་སུ་མཆིལ་མ་དང་སྣབས་ལུད་མང་དུ་འཛག་པ་ཡིན་ནོ། །
གཉིས་པ། མཁྲིས་ཆམ་གྱི་རྟགས།
མཁྲིས་གྱུར་མགོ་དང་ཚིགས་གཞི་བྱིན་ཞྭ་ན། ། རོ་སྟོད་མི་བདེ་བརླ་རྐང་བརྡུངས་སྙམ་
བྱེད། ། ཁ་ཁ་དང་ག་མི་བདེ་གྲང་ཤུམ་བྱེད། ། སྲོད་ལ་ཤ་ཚ་རྨི་ལམ་ཟ་ཟི་མང་། ། སྣ་རྩེ་རྣག་
ཅིང་སྣ་ནང་འབྲུམ་པ་འབྱུང་། ། མཆིལ་སྣབས་དམར་སེར་ཉིད་དུ་འཛག་པའོ། ། །
ཞེས་པ་སྟེ། མཁྲིས་པ་ལས་གྱུར་བའི་ཆམ་པའི་རྟགས་སུ་མགོ་དང་ཚིགས་གཞི་བྱིན་ཞྭ་སོགས་ན་ཞིང་།
རོ་སྟོད་མི་བདེ་ལ་བརླ་རྐང་བརྡུངས་སྙམ་བྱེད། ཁ་ཁ་ལ་དང་ག་མི་བདེ་ཞིང་གྲང་ཤུམ་བྱེད། སྲོད་ལ་ཤ་དྲོད་ཚ་
ཞིང་རྨི་ལམ་ཟ་ཟི་མང་བ། སྣ་རྩེ་རྣག་ཅིང་སྣ་ནང་དུ་འབྲུམ་པ་འབྱུང་། མཆིལ་མ་དང་སྣབས་ལུད་དམར་སེར་
ཉིད་དུ་འཛག་པའོ། །
གསུམ་པ། བད་ཀན་ལས་གྱུར་པའི་རྟགས།
བདཀན་ལུད་པ་མང་ལ་དབུགས་མི་བདེ། ། རློན་ཅིང་ལུས་ལྕི་ཡི་ག་འཆུས་པ་དང་། ། ཁ་
མངལ་གཡལ་ལ་མཆིལ་སྣབས་སྣུམ་དཀར་འཛག །
ཅེས་པ་སྟེ། བད་ཀན་ལས་གྱུར་བའི་རྟགས་ནི་ལུད་པ་མང་ལ་དབུགས་རྔུབ་གཏོང་མི་བདེ་བ་དང་།
སྐྱུགས་ཅིང་ལུས་ལྕི་ལ་ཡི་ག་འཆུས་པ་དང་། ཁ་མངལ་ཞིང་གཡལ་ལ་མཆིལ་མ་དང་སྣབས་སྣུམ་ཅན་དཀར་པོ་
འཛག་གོ །



བཞི་པ། འདུས་པ་ལས་གྱུར་པའི་རྟགས།
འདུས་པ་ཀུན་གྱི་རྟགས་ལྡན་ཞི་སྦྱང་ལྡན། ། བྲང་ནང་ ཚོར་མེད་མིག་དམར་རྣ་བ་
གཡའ། ། ལུད་པ་དག་དང་དབུགས་ཀྱི་དྲི་མི་ཞིམ། །
ཞེས་པ་སྟེ། འདུས་པ་ལས་གྱུར་བ་ནི་དེ་གསུམ་གྱི་རྟགས་དང་ལྡན་ཞིང་ཞི་སྦྱང་ལྡན་པ། ཁྱད་པར་དུ་
བྲང་ཁོག་ནང་ལ་ལུས་སེམས་ཀྱི་ཚོར་བ་མེད་ཅིང་། མིག་དམར་ལ་རྣ་བ་གཡའ་ཞིང་ཟ་འཕྲུག་ལངས་པ། ལུད་
པ་དང་དབུགས་ཀྱི་དྲི་མ་ངན་པ་འབྱུང་བ་ཡིན་ནོ། །
ལྔ་པ། བཅོས་ཐབས།
༡ རླུང་ཆམ་གྱི་བཅོས་ཐབས།
ཆམ་པ་རླུང་ཤས་ཆེ་བ་ལ། ཐང་ཆེན་ཉེར་ལྔ། ཨ་གར་སོ་ལྔ། གུར་ཁྱུང་། ཨ་གར་བཅོ་ལྔ་སོགས་གང་
འོས་ཀྱི་ཆམ་པའི་སྨན་དང་ལྟག་སྤྲོད་ཀྱིས་བཅོས།
༢ མཁྲིས་ཆམ་གྱི་བཅོས་ཐབས། །
ཆམ་པ་མཁྲིས་ཤས་ཆེ་བ་ལ། ཏིག་ཏ་བརྒྱད་པ། མན་ངག་བསིལ་སྦྱོར། སྤང་རྩི་བཅུ་གཉིས། གི་ཝཾ་
དགུ་བ་སོགས་མཁྲིས་སྨན་དང་། ཆམ་པའི་སྨན་གཉིས་གང་ལ་གང་འཚམ་གྱིས་ལྟག་པ་སྤྲད་ནས་བཅོས་དགོས།
༣ བད་ཆམ་གྱི་བཅོས་ཐབས།
བད་ཀན་ཤས་ཆེ་བའི་ཆམ་པ་ལ། ཅོང་ཞི་དྲུག་པ། ཟླ་ཤེལ། རྒ་ལོ། སྤང་རྒྱན་བཅོ་ལྔ། བདུད་ཏིག་
སོགས་གང་འཚམས་ཀྱི་ཆམ་པའི་སྨན་དང་ལྟག་སྤྲོད་ཀྱིས་བཅོས་པར་བྱ།
༩ འདུས་ཆམ་གྱི་བཅོས་ཐབས།
འདུས་པ་ལས་གྱུར་པའི་ཆམ་པའི་ནད་ལ་ཆམ་པའི་སྨན་དང་ཉེས་གསུམ་གང་ཤས་ཆེ་བའི་གཉེན་པོའི་
མདེ་ཁ་བསྒྱུར་ཏེ་ལྟག་སྤྲོད་ཀྱི་སྒོ་ནས་བསྟེན། ཟས་དང་སྨན་སོགས་བསིལ་དྲོད་སྙོམས་པས་བཅོས་དགོས་ཏེ།



མན་ངག་རྒྱུད་ཀྱི་ལྷན་ཐབས་ལས། ཉེས་གསུམ་འདུས་པ་བཅོས་པ་མདེ་ཁ་བསྒྱུར། ཞེས་སོ། །
བསམ་གཞིགས།
༡ ཆམ་རིམས་ཀྱི་གཙོ་བོའི་རྒྱུ་རྐྱེན་དང་ནད་གྱུར་གྱི་ངོ་བོ། འགོས་ཁྱབ་དང་དུས་ཚིགས་ཀྱི་རང་བཞིན་
སོགས་ཇི་ལྟར་ཡིན་ནམ།
༢ ཆམ་རིམས་དང་སྤྱིར་བཏང་ཆམ་པའི་བར་གྱི་དབྱེ་བ་དང་སོ་སོའི་ཁྱད་པར་གྱི་ནད་རྟགས། ནད་
ཚབས་སོགས་གང་འདྲ་ཡིན་ནམ།
༣ ཆམ་རིམས་ཀྱི་ནད་གྱུར་ངོ་བོ་དང་དབྱེ་བའི་རྣམ་གྲངས། དབྱེ་བའི་རྣམ་གྲངས་དེ་ལྟར་བསྟན་པའི་རྒྱུ་
མཚན། དེའི་ཆོས་ཉིད་ཀྱི་རང་བཞིན་སོགས་ཇི་ལྟར་ཡིན་ནམ།
༤ ཆམ་པ་དང་ཆམ་རིམས་ཀྱི་གཉེན་པོའི་སྨན་སྦྱོར་གྱི་ཐུན་མོང་རང་བཞིན་དང་དེ་གཉིས་པོ་སོ་སོའི་སྨན་
སྦྱོར་གྱི་ཁྱད་པར་སོགས་ཇི་ལྟར་ཡིན་ནམ།



ལེའུ་བདུན་པ། གཉན་ནད་ཀླད་གཟེར།
ཀླད་གཟེར་ཞེས་པ་གཉན་ནད་དེ་དག་མགོ་བོར་བབས་ནས་ཀླད་པའི་གནས་ཡུལ་དུ་གཟེར་ཟུག་དྲག་པོས་
གདུང་བའི་ནད་ཅིག་རེད།
ས་བཅད་དང་པོ། རྒྱུ་རྐྱེན།
ངོ་བོ་གཉན་ཚད་སྤྱི་དང་འདྲ་བ་དེ། །
ཅེས་པ་སྟེ། དེ་ཡང་རྒྱུ་རྐྱེན་ངོ་བོ་རྣམས་གཉན་རིམས་ཀྱི་ཚད་པ་སྤྱི་དང་འདྲ་བ་དེ་ལྟར་དུ་ཤེས་པར་
བྱའོ། །
ས་བཅད་གཉིས་པ། རྟགས།
མུར་གོང་ལྟག་པ་གཟེར་དང་འཕར་རྩ་འཁྱུག ། མིག་སྤྲིན་དམར་ལ་ཤ་ལྤགས་དྲོད་ཚ་
ཞིང་། ། སྟོད་དུ་ཨེན་ཙམ་གཟེར་ལ་གློ་མང་འོང་། །
ཞེས་པ་སྟེ། དེ་ཡང་རྟགས་ནི་མགོ་བོ་ན་ལ་ཁྱད་པར་མུར་གོང་དང་ལྟག་པ་གཟེར་བ་དང་། འཕར་རྩ་
འཁྱུག་པ་དང་། མིག་སྤྲིན་དམར་པོར་ཆགས་པ། ཤ་ལྤགས་ཀྱི་དྲོད་ལྷག་པར་ཚ་བ། རོ་སྟོད་དུ་ཨེན་ཙམ་
གཟེར་ལ་གློ་མང་འོང་བ་ཡིན་ནོ། ། གཞན་ཡང་ན་ཚུལ་ཇེ་ལྕིར་སོང་ཚེ་སྐྱུག་ལྡང་ཡང་ཡང་བྱེད་པ། མིག་
འབྲས་འབུར་དུ་བལྟ་བ་དང་འགུལ་སྤྱོད་ཉམས་པ། ཤེས་པ་འཆོལ་ཞིང་སྨྱོ་ལབ་རྒྱག་པ། སྐེ་མཇིང་རེངས་ནས་
དགྱེ་དགུ་དཀའ་བ། ཤེས་པ་འཐིབས། གདོང་མདོག་ཉམས་པ། དོན་མེད་དུ་འཚིག་པ་ཟ་བ། སྐེ་ནང་དུ་
བཀུག་ན་ཀླད་པ་གཟེར་བ་སོགས་དང་། དྲི་ཆུའི་མདོག་དམར་སེར་ལ་དྲི་རླངས་ཆེ་བ་དང་། དེ་ལ་མྱུར་དུ་
བཅོས་བྱེད་མ་ཐུབ་ན་སྲོག་འཕྲོག་པ་ཡང་ཡོད་དེ། ཕྱག་ལེན་རིན་ཆེན་ཕྲེང་བ་ལས། གཉན་ཚད་མགོར་བབས་
ཀླད་སྲིན་འཁྲུགས་པ་ཡིས། ། ཀླད་པ་གཟེར་ཞིང་འཕྲལ་དུ་སྲོག་འཕྲོག་གམ། ། སྐྱུགས་ཤིང་དབང་པོ་མི་
གསལ་འཐིབས་པ་དང་། ། སྨྱོ་ལྐུགས་བརྒྱལ་བར་འགྱུར་ཕྱིར་ཀླད་གཟེར་ཟེར། ། ཞེས་པ་དང་། ཕན་བདེ་སྙེ་



མ་ལས། གཉན་རིམས་མགོར་བབས་ཡ་མ་ཀླད་གཟེར་རམ། ། ཀླད་གཟེར་མགོ་འཐོམ་ཞེས་བྱའི་གཉན་ནད་
ནི། ། དབྱེ་བ་རྟགས་བཅོས་གསུམ་གྱིས་བསྟན་པ་ལས། ། དབྱེ་བ་དལ་དང་མྱུར་བའི་རང་བཞིན་གཉིས། །
རྟགས་ནི་མུར་གོང་ལྟག་པ་གཟེར་བ་དང་། ། མིག་རྩ་དམར་འཁྲུགས་མགོ་བོའི་འཕར་རྩ་འཁྱུག ། ལུས་དྲོད་
འབར་ཞིང་ལྷག་པར་མགོ་ཚད་ཆེ། ། སྟོད་གཟེར་གློ་མང་འོང་དང་ཞེ་མེར་ལངས། ། ལྐོག་མ་བྲང་ལ་གཏུགས་
ན་སྐད་ངན་ཤོར། ། སྐེ་མཇིང་རྒྱུས་ཆེན་མནན་ན་གཟེར་ཟུག་ཆེ། ། ལག་པ་སྔས་ལ་ནོམ་ཞིང་བླ་འཆོལ་སྨྲ། །
ཀླད་ཆུ་སྣ་རིང་དུད་ཁུ་ལ་སོགས་སྐྱུགས། ། ཟས་སྐོམ་མི་ལེན་མིག་གི་རྒྱལ་མོ་འདལ། ། རྟགས་རྣམས་ཀུན་ཚང་
མྱུར་བའི་རང་བཞིན་ཅན། ། ཕྱེད་ཙམ་མ་ཟིན་དལ་བས་འཚོ་ཐུབ་ཙམ། ། ཞེས་པ་བཞིན་ཡིན་ལ། བྱིས་པར་
བྱུང་ན་རྟགས་དེ་དག་གི་སྟེང་ལ་དབུགས་མི་བདེ་བ། དབུགས་དལ་བྲེལ་མི་སྙོམས་པ། འདར་ཡེར་བྱུང་བ།
མིག་འབུར་ཚུགས་སུ་བལྟ་བ་དང་ཡང་ན་གྱིན་ལ་ལྡོག་པ། སྐྱུག་པ། མཚོག་མ་འབུར་བ་སོགས་ཀྱི་རྟགས་ཡོད་པ་
ཡིན། ནད་འདི་མི་ཆེ་ཆུང་གང་ཞིག་ཡིན་རུང་དུས་ཐོག་ཏུ་བཅོས་མི་ཐུབ་པའམ་བཅོས་སྐྱེད་མཐར་ཕྱིན་པ་ཞིག་མ་
བྱུང་ན། དབང་པོ་གང་རུང་ཉམས་པ་དང་། ཡན་ལག་ཞ་རེངས་སུ་འགྱུར་འགྲོ་བ་མ་ཟད་སྲོག་ཀྱང་འདོར་ཉེན་
ཆེ་བས་གཟབ་དགོས་སོ། །
ས་བཅད་གསུམ་པ། བཅོས་ཐབས།
བཅོས་པའི་ཐབས་ལ་སྨན་དཔྱད་ཟས་སྤྱོད་བཞི། །
ཞེས་པ་སྟེ། དེ་ཡང་གཉན་ནད་ཀླད་གཟེར་བཅོས་པའི་ཐབས་ལ་བཞི་སྟེ། སྨན་དང་། དཔྱད། ཟས།
སྤྱོད་ལམ་མོ། ། །
དང་པོ། སྨན།
སྨན་ནི་དང་པོ་མི་ཐོད་འབྲུག་རུས་དང་། ། ཐང་ཕྲོམ་དཀར་པོ་ཕུར་ནག་གུ་གུལ་ཐང་། །
ལན་འགའ་བསྟེན་རྗེས་གཏུམ་པོ་ཐང་ཕྲོམ་དཀར། ། གླ་གུལ་ཤིང་ཀུན་ཤུ་དག་ལང་ཐང་རྩེ། ། མུ་
ཟི་ཤ་ཚིལ་དངུལ་ཆུ་བྱི་ཏང་ག ། འབྲུག་རུས་མི་ཐོད་བཙའ་མ་ཏིག་ཏ་རྣམས། ། གོང་གཉིས་
གཙོར་སྨོས་ཁོང་བཏང་དུ་བས་བདུག ། མ་ཞི་མན་ངག་གུར་ཀུམ་བཅུ་གསུམ་དང་། ། ཨ་བྱག་
བསྣན་པའི་སྤང་རྩི་བཅུ་གཉིས་པ། ། མགོ་ཐང་གསུམ་གྱིས་འཕུལ་བཏང་ལྟག་སྤྲད་ལ། ། གུར་
ཀུམ་ཤིང་མངར་ཏིག་ཏ་སྐྱུ་རུ་ར། ། ཀ་ར་ཞུན་མར་སྦྱར་བའི་སྣ་སྨན་བཏང་། ། ཡང་ན་ཐང་ཕྲོམ་



ཁཎྜ་ ར་ཁྲག་ཚོས། ། སྦྱར་བ་ཕན་པ་ཀུན་ལྡན་ཞེས་གྲགས་འདིས། ། ཀླད་གཟེར་ཡ་མ་གཉན་
རིམས་མཐའ་དག་དང་། ། རྩ་དཀར་རླུང་ལྡན་ལ་སོགས་ངོས་འཛིན་དཀའི། ། མགོ་ནད་སྤྱི་ལ་
ཕན་ཞེས་མྱོང་བའི་གནས། ། ཡང་ན་གུར་ཀུམ་ཅུ་གང་ལྡོང་རོས་དང་། ། ཐང་ཕྲོམ་འབྲུག་རུས་
ཐུནརེ་གླ་རྩི་དྲུག ། ལོ་བརྒྱད་དྲི་ཆུས་འཕུལ་བ་ཁོང་དུ་བཏང་། ། ཡང་ན་གུར་ཁྱུང་ཚད་ལྡན་
སྦྱར་བའི་སྟེང་། ། ཐང་ཕྲོམ་བྱི་ཏང་ག་བསྣན་མཆོག་ཏུ་བསྔགས། ། གར་ནག་བོང་གཅིན་རྟ་བྱས་
སྣ་སྨན་བཏང་། །
ཞེས་པ་སྟེ། དེ་ཡང་ཀླད་གཟེར་གྱི་ནད་དེ་རིམས་ནད་གཞན་དང་མི་འདྲ་བས། ཐོག་མ་ཉིད་ནས་གཉན་
ཚད་གཅོག་དགོས་པ་སྟེ། མི་ཐོད་དང་། འབྲུག་རུས། ཐང་ཕྲོམ་དཀར་པོ། ཕུར་ནག གུ་གུལ་བཅས་ཀྱི་
བསྡུས་ཐང་ངམ་ཕུར་ནག་དགུ་ཐང་། མགོ་ཐང་གསུམ་པ། འཕྲུལ་ཐང་ལན་འགའ་བསྟེན་པ་དང་། དེ་རྗེས་
གཏུམ་པོ་དང་ཐང་ཕྲོམ་དཀར་པོ། གླ་རྩི། གུ་གུལ། ཤིང་ཀུན། ཤུ་དག ལང་ཐང་རྩེ། མུ་ཟི། ཤ་ཚིལ།
དངུལ་ཆུ། བྱི་ཏང་ག འབྲུག་རུས། མི་ཐོད་བཙའ་མ། ཏིག་ཏ་རྣམས་སྦྱར་བའི་ཞིབ་བཏགས་ཀྱི་ཕྱེ་མ་གོང་
གཉིས་གཙོར་སྨོས་ཀྱི་ཐང་ངམ་ལོ་བརྒྱད་དྲི་ཆུས་འཕུལ་ལ་ཁོང་དུ་གཏོང་བ་དང་དེའི་དུ་བས་བདུག་པར་བྱ།
དེས་མ་ཞི་ན་བྱང་ལུགས་ཀྱི་མན་ངག་གུར་ཀུམ་བཅུ་གསུམ་མམ་མགོ་ཐང་བཅུ་གསུམ་དུ་གྲགས་པ་དེ་དང་ཨ་བྱག་
བསྣན་པའི་སྤང་རྩི་བཅུ་གཉིས་པ་མགོ་ཐང་གསུམ་གྱིས་འཕུལ་ལ་ཁོང་དུ་བཏང་སྟེ་ལྟག་པ་སྤྲད་ལ། ཡང་ན་གུར་
ཀུམ། ཤིང་མངར། ཏིག་ཏ། སྐྱུ་རུ་ར། ཀ་ར་རྣམས་ཞུན་མར་དང་སྦྱར་བའི་སྣ་སྨན་བཏང་། ཡང་ན་ཐང་
ཕྲོམ་ཁཎྜ་དང་ར་ཁྲག་རྒྱ་ཆོས་དང་སྦྱར་བར་ཕན་པ་ཀུན་ལྡན་དུ་གྲགས་པ་འདིས་ཡ་མ་ཀླད་གཟེར་སོགས་གཉན་
རིམས་མཐའ་དག་དང་། གཞན་ཡང་རྩ་དཀར་རླུང་ལྡན་སོགས་ངོས་འཛིན་དཀའ་བའི་རིགས་ཀྱི་མགོ་ནད་སྤྱི་
ལ་ཕན་ནོ་ཞེས་ལྷ་རྗེ་མཁས་པ་རྣམས་ཀྱི་ཉམས་སུ་མྱོང་བ་ལས་གྲུབ་པའོ། ། ཡང་ན་གུར་ཀུམ་དང་ཅུ་གང་།
ལྡོང་རོས། ཐང་ཕྲོམ། འབྲུག་རུས་རྣམས་ཐུན་རེ་ལ་གླ་རྩི་དང་སྦྱར་བའི་གུར་ཀུམ་དྲུག་སྦྱོར་དེ་ལོ་བརྒྱད་དྲི་ཆུས་
འཕུལ་ལ་ཁོང་དུ་བཏང་བ་དང་། ཡང་ན་གུར་ཁྱུང་ཚད་ལྡན་སྦྱར་བའི་སྟེང་ལ་ཐང་ཕྲོམ་དང་བྱི་ཏང་ག་བསྣན་
པའི་ཕན་ཡོན་མཆོག་ཏུ་བསྔགས་ཤིང་། གར་ནག་དང་བོང་གཅིན་སྨན་རྟ་བྱས་ཏེ་སྣ་སྨན་བཏང་བར་བྱའོ། །
གཉིས་པ། དཔྱད།
སྨན་གྱིས་ཞི་དཀའ་མུར་གོང་འཕར་རྩ་དང་། ། མཚོགས་སྟེང་མེ་གདབ་དཔྲལ་རྩར་རླངས་
ཐོན་གཏར། ། མ་ཐུབ་དྲག་པོའི་ལམ་ནས་སྦྱོང་བ་དེ། ། ཐར་ནུ་སུམ་གཉིས་ཧོང་ལེན་ཆུ་རྩ་
81



དང་། ། རེ་ལྕག་སྟག་ ཤ་ གླ་གུལ་ཤུ་དག་དང་། ། འབྲུག་རུས་སྦྱར་བས་དྲག་པོའི་ལམ་ནས་
སྦྱང་། ། ཡང་ན་གཙོ་བོ་པདྨེ་ ཧ་ཤིག་རྡོ། ། རྒྱ་ཚྭ་མཚལ་དང་ཚ་ལ་ལྔ་བོ་དང་། ། བརྒྱུད་འགྱུར་
ཐར་ནུ་སྔོ་ཡི་ཚ་བ་གསུམ། །བཞི་ཆ་བཟང་དྲུག་དེ་ཡི་ཕྱེད་ཙམ་པ། ། ཆང་ཁྱོར་གང་ལ་སྦྱར་བ་
ནད་སྟེང་སོགས། ། མགོ་བོར་བྱུགས་ལ་ཧེལ་གེ་རློན་པ་དཀྲི ། རས་གཏུམས་ཉི་ཕྱེད་ཙམ་དུ་གན་
རྐྱལ་བཞག ། ཐེབས་རྟགས་རྩ་ལྟོ་སྦྲགས་པར་བཤལ་བ་འབྱུང་། ། མགོ་ལ་ཆུ་བུར་རྒྱུག་ཅིང་ཆུ་
རྣག་འཛག །
ཅེས་པ་སྟེ། དེ་ཡང་དཔྱད་ཀྱིས་བཅོས་པ་ནི། མུར་གོང་འཕར་རྩ་དང་མཚོག་སྟེང་དུ་མེ་བཙའ་གདབ་
ཅིང་དཔྲལ་རྩར་རླངས་ཐོན་ཙམ་གཏར་ལ། དེས་མ་ཐུབ་ན་དྲག་པོའི་ལམ་ནས་ཐུར་དུ་བཤལ་གྱིས་སྦྱོང་བ་དེ།
ཐར་ནུ་སུམ་གཉིས་དང་། ཧོང་ལེན། ཆུ་རྩ། རེ་ལྕག སྟག་ཤ གླ་རྩི། གུ་གུལ། ཤུ་དག་དང་། འབྲུག་
རུས་སྦྱར་བ་གཏོང་བས་དྲག་པོའི་ལམ་ནས་སྦྱོང་བ་བྱ་བ་དང་། ཡང་ན་གཙོ་བོ་པདྨེ་སྟེ་བྱང་བ་དམར་ཁྲ་དང་།
ཧ་ཤིག རྒྱ་ཚྭ། མཚལ། ཚ་ལ་ལྔ་བོ་དང་བརྒྱད་འགྱུར་གྱི་ཐར་ནུ། སྔོའི་ཚ་བ་གསུམ་དེའི་བཞི་ཆ་དང་།
བཟང་པོ་དྲུག་དེ་ཡི་ཕྱེད་ཙམ་པ་རྣམས་སྦྱར་བའི་ཕྱེ་མ་ཆང་ཁྱོར་གང་ལ་སྦྱར་བ་ནད་སྟེང་སོགས་མགོ་བོར་བྱུགས་
ལ་དེའི་སྟེང་ལ་ཧེལ་གེའམ་གླ་ལྤགས་རློན་པ་དཀྲི་བ་དང་། རས་ཀྱིས་གཏུམས་ཏེ་ཉི་མ་ཕྱེད་ཙམ་དུ་གན་རྐྱལ་དུ་
འདུག་པར་བྱ་ལ། དེ་ལྟར་བཞག་རྗེས་ཐེབས་པའི་རྟགས་ནི་རྩ་སྦྱོང་དང་ལྟོ་སྦྱོང་སྦྲགས་མར་བཤལ་བར་འབྱུང་
བ་དང་། མགོ་ལ་ཆུ་བུར་རྒྱུག་ཅིང་ཆུ་རྣག་ཀྱང་འཛག་གོ། །
གསུམ་པ། ཟས་དང་སྤྱོད་ལམ།
ཟས་སྤྱོད་གཉན་ཚད་རྒྱས་པ་སྤྱི་དང་མཐུན། ། མཇུག་ཏུ་གུར་ཀུམ་བཅུ་གསུམ་བསྟེན་ཀྱང་
ཤིས། །
ཞེས་པ་སྟེ། དེ་ཡང་ཟས་དང་སྤྱོད་ལམ་ནི་རིམས་སྤྱི་དང་མཐུན་པར་སྤང་བླང་ཚུལ་བཞིན་དུ་ཤེས་པར་བྱ་
ལ། མཇུག་ཏུ་ཀླད་སྲིན་ཡ་མ་སླར་མི་འཁྲུགས་ཆེད་གུར་ཀུམ་བཅུ་གསུམ་པ་དང༌། བླ་མེད། བྱུ་དམར་ཉེར་ལྔ།
བསམ་འཕེལ་ནོར་བུ། སཱ་རའི་ཤེས་བརྩོན་སོགས་བསྟེན་ན་ལེགས་པ་བཅས་ཡིན་ནོ། །



བསམ་གཞིགས།
༡ གཉན་རིམས་ཀླད་གཟེར་གྱི་ཁྱད་པར་ནད་རྟགས་དང་ཉེན་ཁའི་རང་བཞིན་ནད་མཇུག་གི་རང་བཞིན་
སོགས་ཇི་ལྟར་ཡིན་ནམ། །
༢ གཉན་རིམས་ཀླད་གཟེར་གྱི་བཅོས་ཐབས་ཇི་འདྲ་ཡིན་ནམ།
༣ གཉན་རིམས་ཀླད་གཟེར་ལ་དཔྱད་གྱི་སྒོ་ནས་བཅོས་ན་ཇི་ལྟར་ཡིན་ནམ།
8



ལེའུ་བརྒྱད་པ། གཉན་ནད་སྟོད་གཟེར།
གཉན་ནད་སྟོད་གཟེར་ཞེས་པའི་ངོ་བོ་ནི་གཉན་ཚད་ཀྱི་ནད་དེ་དག་རོ་སྟོད་དང་། དོན་སྤྱི། ཁྱད་པར་
གློ་བར་བབས་པས་གློ་ཚད་གཟེར་ཐུང་ཡང་ཟེར་རོ།
ས་བཅད་དང་པོ། རྒྱུ་རྐྱེན།
ངོ་བོ་གཉན་རིམས་སྤྱི་དང་འདྲ་བ་དེ། །
ཅེས་པ་སྟེ། དེ་ཡང་ངོ་བོ་ནི་གཉན་རིམས་སྤྱི་དང་འདྲ་བ་དེ་ལ་རྐྱེན་དུས་དང་ཟས་སྤྱོད་སོགས་ཀྱིས་ཉེས་
པ་འཁྲུགས་པས་གཟེར་ཐུང་གི་ནད་འདི་སྐྱེད་པ་ཡིན་ནོ། །
ས་བཅད་གཉིས་པ། རྟགས།
རྟགས་ནི་རྒྱུས་འཁྲུགས་སྐབས་ཀྱི་ཀུན་ཚང་སྟེང་། །རྩ་ནི་ཐུང་ལ་སྦུད་སྦྱད་ལན་མང་
འཕར། ། གཟེར་འཕོ་ལུད་པ་འགྱུར་ལྡོག་མང་བ་ལ། ། ལྕེ་མཆུ་སྐྱ་སེར་ལུས་དང་ཤེས་པ་
ཡང་། ། གཉིད་ཆུང་བ་སྤུ་ལྡོག་ཅིང་ཡམས་ཐབས་འབྱུང་། ། དེ་ལ་རླུང་གཉན་ཁྲག་གསུམ་གང་
ཤས་ཆེ། ། སྲེ་ལོང་ཐང་བཏང་ཕན་དང་བཏང་སྙོམས་དང་། ། གནོད་པ་རིམ་བཞིན་ངོས་འཛིན་
ཤེས་པར་བྱ། །
ཞེས་པ་སྟེ། དེ་ཡང་རྟགས་ནི་གོང་གི་རྒྱས་འཁྲུགས་སྐབས་ཀྱི་ནད་རྟགས་རྣམས་ཚང་ཞིང་། ཁྱད་པར་དུ་
གཟེར་ཐུང་གི་རྩ་ནི་ཐུང་ཐུང་སྦུད་སྦྱད་ལན་མང་འཕར་བ་དང་། དྲི་ཆུ་དམར་སེར་དྲི་དང་རླངས་པ་ཆེ་བའམ་
ཡང་ན་སྨུག་ནག་དུད་ཁུ་འདྲ་བ་འབྱུང་
། ནད་འདི་ཐོག་མར་ཕོག་མ་ཐག་ཏུ་ལུས་སྟོབས་འཆོར་ཞིང་གཟི་
མདངས་ཉམས་པ་དང་གློ་མང་། ལུད་པ་དམར་སེར་རམ་ཡང་ན་དུད་ཁུ་འདྲ་བ་འབྱུང་ཞིང་མདུན་རྒྱབ་གཟེར།
དབུགས་ཐུང་ལ་གྲེ་བར་གསོག་པ། ན་ལུགས་གཟེར་འཕོ་ཞིང་ལུད་པ་གར་སླ་མདོག་སོགས་འགྱུར་ལྡོག་མང་བ་
དང་། ལྕེ་མཆུའི་མདོག་སྐྱ་ཞིང་སེར་ལ། ལུས་དང་ཤེས་པ་ཡང་ཞིང་གཉིད་ཆུང་ལ་བ་སྤུ་ལྡོག་ཅིང་། མི་གཞན་
90



ལའང་ཡམས་ཐབས་སུ་འགོ་བ་དང་། གྲང་ཤུམ་བྱེད་ཅིང་དངངས་འདར་འོང་བའོ། ། ཕན་བདེ་སྙེ་མ་ལས།
གཉན་རིམས་དོན་ལ་བབས་པ་གཟེར་ཐུང་སྟེ། ། རྟགས་བཅོས་གཉིས་ལས་དང་པོ་སྤྱི་རྟགས་ནི། ། རྩ་རྒྱུད་ཕྲ་
སྤུན་ཆུ་དམར་རླངས་པ་ཆེ། ། ཡང་ན་སྨུག་ནས་དུད་ཁ་སོགས་ཀྱང་འབྱུང་། ། དངངས་འདར་བ་སྤུ་གཡོ་ཞིང་
སྐོམ་དད་ཆེ། ། ཁ་ སྣ་ སྐམ་ ལ་ དབུགས་ ཐུང་སྙིང་མི་ དགའ། ། གློ་ གཟེར་ ལུད་ པ་ མི་ གཙང་ མདུན་རྒྱབ་
གཟེར། ། གཟེར་བ་སྨད་ནས་ལངས་ཤིང་སྟོད་དུ་གྲམ། ། ངེས་མེད་འཕོ་འགྱུར་གར་མཁན་ཕྱག་རྒྱ་འདྲ། །
ཨན་སྟོང་སོག་པ་ཁ་སྙིལ་ན་ཞིང་ཁོལ། ། ལྕེ་མཆུ་སོ་སེན་མཐིལ་བཞིའི་བཀྲག་མདངས་འཆོར། ། བྱེ་བྲག་ལུད་
པ་སྐྱ་སོབ་སྙིང་ལ་ཡོད། ། དམར་ན་གློ་བ་སེར་དུགས་མཆིན་མཚེར་དང་། ། དུད་ཁུ་སྲོག་རྩའི་གནས་ལ་བབས་
རྟགས་ཡིན། ། ཞེས་གསུངས་པ་བཞིན་ནོ། ། དེ་ཡང་གཉན་དང་ང་ཁྲག་དང་རླུང་གསུམ་གང་ཤས་ཆེ་བར་ངོས་
བཟུང་དཀའ་ན་སད་མདའ་ལ་སྲེ་ལོང་གི་ཐང་བཏང་བས་ཕན་ན་རླུང་གཟེར་དང་། ཕན་གནོད་ཅི་ཡང་མ་བྱུང་
བར་བཏང་སྙོམས་ཡིན་ན་ཁྲག་གཟེར། མི་ཕན་པར་གནོད་ནད་གཉན་གཟེར་ཤས་ཆེ་བ་ཤེས་པར་བྱའོ། ། བྱེ་
བྲག་བབས་ས་དོན་སྣོད་དང་ཉེན་ཆེ་ཆུང་སོགས་ནི་རྒྱུད་ཆེན་འཁྲུགས་ཚད་ལེའུའི་སྐབས་ཀྱི་སྙིང་ལ་བབས་ན་མིག་
དམར་ནུ་མཆིན་གཟེར། ། ཞེས་པ་ནས་འཚོ་བར་ངེས་ཀྱི་ལེ་ལོ་སྤོངས་ལ་འཆོས། ། ཞེས་པའི་བར་གྱི་རྐང་པ་
ཉེར་བརྒྱད་པོ་ཇི་ལྟ་བ་བཞིན་བཤུས་པ་ལས་གཞན་མེད་པས་འདིར་བསྐྱར་བཟློས་མ་བྱས་པས་དེར་གཟིགས་ལ་
མཁྱེན་པར་བྱའོ། །
ས་བཅད་གསུམ་པ། བཅོས་ཐབས།
དང་པོ། རྫས་ཀྱིས་བསྲུང་བ།
སྲུང་བྱེད་ག་བུར་མུ་ཟི་ལན་ཚྭ་དང་། ། གུ་གུལ་ལེགས་སྦྱར་གོང་བ་གཡོན་ལ་བཏགས། །
ཞེས་པ་སྟེ། དེ་ཡང་སྲུང་བྱེད་ནི་ག་བུར་དང་། མུ་ཟི། ལན་ཚྭ། གུ་གུལ་སོགས་ལེགས་པར་སྦྱར་ལ་
སྙིང་གའི་ཐད་ཀྱི་གོང་བ་གཡོན་ལ་འདོགས་པར་བྱའོ། ། །
གཉིས་པ། སྨན་གྱིས་བཅོས་པ།
སྨན་ལ་དང་པོ་སླེ་ཏྲེས་ཨ་རུ་ར། ། བཙོད་ཀྱི་ཐང་གིས་སྨིན་སྡུད་འབྱེད་པར་བྱེད། ། དེ་
རྗེས་ཨ་བྱག་གཟེར་འཇོམས་ཤ་ཆེན་དང་། ། ཐར་ནུ་ཆུ་རྩ་འཛིན་པ་ལྔ་ཡི་སྟེང་། ། ཚད་པའི་
91



རྟགས་ཆེ་གི་ཝཾ་ གླ་རྩི་བསྣན། ། གུ་གུལ་ཐང་གིས་འཕུལ་ལ་བཏང་བའམ། ། རླུང་རྟགས་ལྡན་ན་
ནས་ཟན་ཀླད་པ་དང་། ། གོ་ཐལ་བསྣན་པ་ཆང་གིས་འཕུལ་ལ་བཏང་། ། དེ་དག་བསད་དབྱུང་
གཉིས་པོ་སྦྲགས་མ་སྟེ། ། གཟེར་གྱི་གཉན་འཇོམས་འགྲོ་བའི་སྲོག་སྟེར་བྱེད། ། ཡང་ན་འཛིན་པ་
བོང་ང་ནག་པོ་དང་། །ཤུ་དག་གུ་གུལ་གླུ་དངུལ་གསང་བའི་སྨན། ། མུ་ཟི་སྤྲུ་ནག་ཨ་བྱག་གི་ཝཾ་
སྦྱར། ། ཁ་འཛིན་རླུང་གཟེར་ཛཱ་ ཏི་ཚིལ་ཆེན་དང༌། ། མཁྲིས་པར་སུམ་ཅུ་ཏིག་དང་དུག་མོ་
ཉུང་། ། བད་ཀན་མ་ནུ་པ་ཏྲ་ཅོང་ཞི་དང་། ། འདུས་པ་ཚ་ལ་ཨ་རུ་ཁྲག་རུ་རྟ། ། ལྷོག་གཟེར་
སྟག་ཤ་མགོ་གཟེར་ལུག་མིག་དང་། ། འབྲུག་རུས་རྩིབ་ལོགས་མཆིན་དྲི་གཟེར་བ་ལ། ། སྤུ་དཀར་
གུར་ཀུམ་བྲག་ཞུན་མཁལ་རྐེད་ལ། ། སུག་སྨེལ་ཡན་ལག་གཟེར་ལ་དབང་ལག་དང་། ། སླེ་ཏྲེས་
གློ་སྙིང་གཟེར་ལ་ཅུ་གང་དང་། ། ཨ་གར་ཛ་ ཏི་མཆིན་གཟེར་གུར་ཀུམ་བསྡེབས། ། མཆེར་
གཟེར་གསེར་མེ་ལོ་གཟེར་ཁུན་གྲོས་འདེབས། ། རྒྱུ་མར་ཨ་རུ་དུག་ཉུང་སྙ་ལོ་བཙོད། ། སྲིན་
གཟེར་མཚུར་ནག་ཁུན་པ་སྤུ་དཀར་དང་། ། གྲེ་གཟེར་རུ་རྟ་རྒྱ་ཚྭ་སྦལ་བའི་ཤ ། གློ་འཁྲུགས་ཚ་
བར་ཏིག་ཏ་ཧོང་ལེན་དང་། ། ལུག་ངལ་ཡ་མཀླད་གཟེར་ར་ཁྲག་དང་། ། གུ་གུལ་བསྐྱེད་སོགས་
རང་རང་ཁ་བསྒྱུར་བསྡེབས། ། གཟེར་རིགས་ཀུན་ལ་འགྲོ་བའི་དཔའ་བོ་ཡིན། །
ཞེས་པ་སྟེ། དེ་ཡང་དང་པོ་སྨན་གྱིས་བཅོས་པ་ལ་སླེ་ཏྲེས། ཨ་རུ། བཙོད་བཅས་སུམ་ཐང་གིས་གཉན་
ཚད་སྨིན་སྡུད་འབྱེད་གསུམ་དུས་གཅིག་ལ་བྱེད་ཅིང་། དེ་རྗེས་ཨ་བྱག་གཟེར་འཇོམས། ཤ་ཆེན། ཐར་ནུ།
ཆུ་རྩ། འཛིན་པ་དང་བཅས་གཉེན་པོ་ལྔ་སྦྱོར་གྱི་ཕྱེ་མ་བསྟེན་ལ། དེ་ལ་ཁ་བསྒྱུར་ཚ་སྟོབས་ཆེ་ན་དེ་ཡི་སྟེང་ལ་གི་
ཝཾ་དང་། གླ་རྩི་བསྣན་པ་གུ་གུལ་ཐང་གིས་དབུལ། རླུང་རྟགས་ལྡན་ན་བྱིའུ་ནས་ཟན་གྱི་ཀླད་པ་དང་གོ་ཐལ་
བསྣན་པ་ཆང་གིས་ཕུལ་ལ་བཏང་བས་བཅོས་ཚུལ་དེ་དག་བསད་དང་དབྱུང་བ་གཉིས་ཀ་མཉམ་དུ་སྦྲགས་མའི་
བཅོས་ཐབས་བྱས་པས་ཀླད་གཟེར་གྱི་གཉན་འཇོམས་ཤིང་འགྲོ་བའི་སྲོག་སྟེར་བར་བྱེད་དོ། ། ཡང་ན་འཛིན་
པ། བོང་ནག ཤུ་དག གུ་གུལ། གླ་རྩི། དངུལ་ཆུ། གསང་བའི་སྨན་ནི་མིང་ཅན་ནག་པོ། མུ་ཟི། སྤུ་
ནག ཨ་བྱག གི་ཝཾ་རྣམས་སྦྱར་བའི་སྟེང་ཁ་བསྒྱུར་རམ་སོ་སོའི་ཁ་འཛིན་ནི་རླུང་གཟེར་ལ་ཛཱ་ཏི་དང་ཚིལ་ཆེན་
སྦྱར་བ་དང་། མཁྲིས་པ་ལ་སུམ་ཅུ་ཏིག་དང་དུག་མོ་ཉུང་སྦྱར་ལ་བཏང་བར་བྱ། བད་ཀན་ཅན་ལ་མ་ནུ་པ་ཏྲ་
དང་ཅོང་ཞི་གཉིས་བསྣན་པ་གཏོང་བ་དང་། འདུས་པ་ལེ་ཚ་ལ་དང་ཨ་རུ་དང་ར་ཁྲག་རུ་རྟ་སྦྱར་བ་བཏང་ལ།
ལྷོག་གཟེར་ལ་སྔོ་སྟག་ཤ་བསྣན། མགོ་གཟེར་ལ་སྔོ་ལུག་མིག་དང་འབྲུག་རུས་བསྣན། རྩིབ་ལོགས་གཉིས་དང་
མཆིན་དྲི་གཟེར་བ་ལ་སྤུ་དཀར་དང་གུར་ཀུམ་བྲག་ཞུན་བསྣན་པ་བཏང་ལ། མཁལ་རྐེད་གཟེར་ན་སུག་སྨེལ་
དང་ཡན་ལག་གཟེར་བ་ལ་དབང་ལག་དང་སླེ་ཏྲེས་བསྡེབས་པ་དང་། གློ་སྙིང་གཟེར་ལ་ཞེས་གློ་གཟེར་ལ་ཅུ་གང་



དང་སྙིང་གཟེར་ཨ་གར་དང་ཛཱ་ཏི་བསྡེབས། མཆིན་གཟེར་ལ་གུར་ཀུམ་དང༌། མཚེར་གཟེར་ལ་གསེར་མེ། ཕོ་
གཟེར་ལ་ཁུན་པ་གྲོས་འདེབས་ཏེ་ཐང་ཕྲོམ་དང་། རྒྱུ་མ་ལ་ཨ་རུ། དུག་ཉུང་། སྙ་ལོ། བཙོད་བསྣན་པ་དང་།
སྲིན་གཟེར་ལ་མཚུར་ནག ཐང་ཕྲོམ། སྤྲུདཀར་བསྡེབས་པ་དང་། གྲེ་གཟེར་ལ་རུ་རྟ་དང་། རྒྱ་ཚྭ། སྦལ་
བའི་ཤ་བསྣན་པ་ཟབ། གློ་འཁྲུགས་ཚ་བ་ལ་ཏིག་ཏ་དང་། ཧོང་ལེན། ལུག་ངལ་བསྡེབས་པ་དང་། ཡམ་ཀླད་
གཟེར་ལ་ར་ཁྲག་དང་གུ་གུལ་ཀྱིས་བསྐྱེད་པ་སོགས་རང་རང་ཁ་བསྒྱུར་བསྡེབས་པ་བཏང་བས་གཟེར་ཀུན་ལ་འགྲོ་
བའི་དཔའ་བོ་ཡིན་ནོ། །
གསུམ་པ། སྔགས་ཀྱིས་བཅོས་པ།
སྔགས་ཀྱིས་གཟེར་བཅོས་ཆུ་རྡོ་གནམ་མ་མཐོང་། ། ཨོཾ་བྷི་ ཛ་ཝང་ཝང་གར་ཛ་ཏིང་ཏིང་སཱ་
ཧཱ། ། ཞེས་པ་མང་བཟླས་གཟེར་སྟེང་མནན་པས་སེལ། ། ཡང་ན་རྒྱུ་ཤོག་རྒྱ་སྣག་འདི་བྲིས་
ལ། ། ར་ཛ་ཧྲི་མ་ར་ཡ་ཕཊ༔ ཅེས་བྲིས་གཤམ་དྲིལ་ཁོང་བཏང་གཟེར་རིགས་འཆག །
ཅེས་པ་སྟེ། དེ་ཡང་སྔགས་ཀྱི་བདེན་ནུས་ཀྱིས་གཟེར་བཅོས་ཚུལ་ལ་ཆུ་རྡོ་གྲང་མོ་གནམ་མ་མཐོང་བ་ལ་
སྔགས་དེ་མང་དུ་བཟླས་པ་བཏབ་སྟེ་གཟེར་གང་ཡོད་སྟེང་མནན་པས་གཟེར་སེལ་ཞིང་ཡང་ན་རྒྱ་ཤོག་གི་སྟེང་ལ་
རྒྱ་སྣག་གིས་སྔགས་གོང་གི་འབྲུ་བདུན་མ་དེ་བྲིས་ཏེ་གཤམ་ནས་ཡར་དྲིལ་ནས་ཁོང་དུ་བཏང་ན་གཟེར་རིགས་
འཆག་སྟེ་འཇགས་པར་འགྱུར་རོ། ། །
བཞི་པ། དཔྱད་ཀྱིས་བཅོས་པ།
དེ་ལྟར་ཞི་བྱེད་རིགས་ཀྱིས་མ་ཞི་ན། ། སྤུ་ནག་གླ་རྩི་མུ་ཟི་གུ་གུལ་དང་། །ཤུ་དག་སྨན་ཆེན་
ཨ་བྱག་ཐར་ནུ་བ། ། ལྡོང་རོས་ཨ་རུ་མཚུར་གཉིས་ཡུང་བ་རྣམས། ། བྲག་ཞུན་ཆུས་སྦྲུས་རིལ་བུ་
བྲརིལ་ཙམ། ། གཉན་ཚད་སྤྱི་བཤལ་ཁ་ལ་རྒྱས་འདེབས་ཏེ། ། ཁྱད་པར་གཟེར་གྱི་རིགས་ལ་
བསྔག་པའམ། ། ཡང་ན་གཟེར་སྨན་སྦྱོར་བ་གང་རིགས་ལ། ། ཐར་ནུ་གཙོར་སྨོས་དེ་སྟེང་ཨ་རུའི་
མཆུ། ། རེ་ལྕག་བསྣན་པས་ཐུར་སྦྱང་ཆུ་ཚན་གྱིས། ། ལྕག་སྐུལ་གྲང་ཤུམ་ཞི་ཞིང་དབུགས་ཁ་
དལ། ། གཟེར་དང་ཁྲོ་བ་ཞི་ན་གཉན་མགོ་ཆོགས། ། དེ་ཡང་གཏར་བའི་དུས་སུ་སླེབ་པ་དེ། །
ལུད་པ་ཕྲུ་ཆུང་དཀར་གསོབ་རྩེ་ཆུང་གཏར། ། ལུད་པ་ཁྲག་ཅན་རུ་ཐུང་གཡོན་པ་དང་། ། ལུད་
93



པ་དུད་ཁུ་རུ་ཐུང་གཡས་པ་གཏར། །
ཞེས་པ་སྟེ། དེ་ཡང་གོང་ལྟར་ཞི་བྱེད་ཀྱི་རིགས་རྣམས་བསྟེན་ཞིང་ཞི་བར་མ་ནུས་ན། སྤྲུ་ནག གླ་རྩི།
མུ་ཟི། གུ་གུལ། ཤུ་དག སྨན་ཆེན། ཨ་བྱག ཐར་ནུ། ལྡོང་རོས། ཨ་རུ། མཚུར་གཉིས་དང་། ཡུང་བ་
རྣམས་ཀྱི་ཕྱེ་མ་བྲག་ཞུན་གྱི་ཆུས་སྦྲུས་ཏེ་རིལ་བུ་བྲ་རིལ་ཙམ་བྱས་པ་འདི་ལ་ཁ་ལ་རྒྱས་འདེབས་ཀྱི་སྦྱོར་བ་ཞེས་པས་
གཉན་ཚད་སྤྱིའི་ནད་སྦྱངས་ཤིང་ཁྱད་པར་གཟེར་གྱི་རིགས་ལ་བསྔགས་པའམ་ཡང་ན་གཟེར་ལ་ཕན་པའི་སྨན་
སྦྱོར་གང་རིགས་ལ་ཐར་ནུ་གཙོར་བྱས་སྟེང་ལ་ཨ་རུའི་མཆུ་དང་རེ་ལྕག་པ་བསྣན་པས་ཐུར་དུ་སྦྱང་ལ་ཆུ་ཚན་གྱི་
ལྕག་གིས་བསྐུལ་བར་བྱ། དེ་ནས་གྲང་ཤུམ་ཞི་ཞིང་དབུགས་ཁ་ཇེ་དལ་ལ་སོང་བ་དང་གཟེར་དང་ཁྲོ་བ་དང་
འཚིག་པ་ཟ་བ་ཞི་ན་གཉན་ནད་དེའི་མགོ་ཆོགས་པའི་རྟགས་ཡིན་ལ། དེ་ཡང་གཏར་ག་བྱེད་རན་པའི་དུས་ལ་
སླེབ་པ་སྟེ། ལུད་པ་ལྷུ་ཆུང་དཀར་ལ་སོབ་པ་ལ་རྩེ་ཆུང་གཏར་བ་དང་། ལུད་པ་ཁྲག་ཅན་ལ་རུ་ཐུང་གཡོན་པ་
གཏར། ལུད་པ་དུད་ཁུ་ལ་རུ་ཐུང་གཡས་པ་གཏར་བས་ཕན་ནོ། ། །
ལྔ་པ། ཟས་ཀྱིས་བཅོས་པ།
ཁ་ཟས་ཆག་ ཚེ་ བ་རའི་ཞོ་དར་དང་། ། ཁུར་མང་སྐྱབས་ཚོད་ཆུ་གྲོག་བསྐོལ་གྲངས་
བསྟེན། ། ལན་ཚྭ་ཤ་ཆང་ལ་སོགས་དྲོད་བཅུད་བསྡམ། །
ཞེས་པ་སྟེ། དེ་ཡང་ཟས་ཀྱིས་བཅོས་པ་ལ་ཁ་ཟས་ཆག་ཚེ་དང་། བ་རའི་ཞོ་དར། ཁུར་ཚོད། སྐྱབས་
ཚོད། ཆུ་གྲོག བསྐོལ་གྲངས་སོགས་བསྟེན་ལ། ལན་ཚྭ་དང་ཤ་དང་ཆང་སོགས་དྲོད་བཅུད་ཀྱི་རིགས་རྣམས་
སྤང་བར་བྱའོ། །
དྲུག་པ། སྤྱོད་ལམ་གྱིས་བཅོས་པ།
སྤྱོད་ལམ་མེ་དང་ཉི་མ་དྲག་ཤུལ་སྤང་། ། བསེར་བུ་གྲིབ་མ་བསིལ་སར་དལ་བར་བསྡད། །
ཅེས་པ་སྟེ། དེ་ཡང་སྤྱོད་ལམ་མེ་དང་ཉི་མར་འདུག་པ་དང་དྲག་ཤུལ་གྱི་ལས་རྣམས་སྤང་ལ། བསེར་བུ་
དང་གྲིབ་མ་ལ་སོགས་པའི་བསིལ་སར་དལ་བར་བསྡད་དོ། །
94



བདུན་པ། མཇུག་བསྡུ་བ།
དེ་ལྟར་བཅོས་རྗེས་ཚད་སྟོབས་ཅུང་ཟད་འཆག ། རྩ་དལ་ལུད་པ་འགྱུར་ལ་གཟེར་བ་
ཆོགས། །དེ་ནས་ཙན་དན་གི་ཝཾ་ བསིལ་གསུམ་དང་། ། ཏིག་ཏ་བ་ཤ་ཀ་དང་ཀ་ར་སྦྱར། ། གློ་
མང་ཤིང་མངར་འགོགས་དཀའ་སྟར་བུ་བསྣན། ། གཟེར་མེད་ལུད་པ་གཙང་ལ་དང་ག་བདེ། །
ལུས་དང་ཤེས་པ་ཡང་ལ་སྙིང་རྩ་སེང་། །རི་ཐང་མཚམས་སུ་སླེབ་པས་གསར་བཅུད་གློད། །
བཅོས་ཉེས་མ་བྱུང་ནད་ངོས་ཟིན་པ་ན། ：། བཤལ་གཏར་མི་དགོས་ཞི་བྱེད་ལྷོགས་པ་མང་། །
དཔྱད་དགོས་རུང་མིན་སྔོན་འགྲོ་ཕྱི་རྗེས་ཀུན། ། ལས་ལྔ་སྤྱི་དང་མཐུན་པར་ཤེས་པར་བྱ། །
ཞེས་པ་སྟེ། དེ་ཡང་དེ་ལྟར་བཅོས་པའི་རྗེས་ཚད་སྟོབས་ཅུང་ཟད་མར་བཅག་པ་དང་རྩ་དལ་ཞིང་ལུད་པ་
འགྱུར་བ་དང་གཟེར་ཆོགས་ན་ཙན་དན་དང་། གི་ཝཾ། ཅུ་གང་། གུར་ཀུམ། ལི་ཤི། ཏིག་ཏ། བ་ཤ་ཀ ཀ་
ར་རྣམས་སྦྱར་བ་ལ། གློ་མང་ན་ཤིང་མངར་དང་། ལུད་པ་འགོག་དཀའ་ན་སྟར་བུ་བསྣན་ལ་བཏང་བས་གཟེར་
མེད་པ་དང་། ལུད་པ་གཙང་བ། དང་ག་བདེ་བ། ལུས་དང་ཤེས་པ་ཡང་བ་དང་སྙིང་རྩ་སེང་བ་སྟེ་སེམས་སྤྲོ་
སེང་བ་བྱུང་ན་རི་ཐང་མཚམས་སུ་སླེབས་པ་ཡིན་པར་གསར་བཅུད་རིམ་གྱིས་གློད། མདོར་ན་ནད་འདི་བཅོས་
ཉེས་མ་བྱུང་ཞིང་ནད་ངོས་ཟིན་ན་བཤལ་གཏར་མི་དགོས་ཏེ་ཕན་ཡོན་ཞི་བྱེད་ཀྱིས་ལྷོགས་པའམ་བཟློག་པ་མང་
ལ། དཔྱད་རུང་མིན་དང་སྔོན་འགྲོ་དང་ཕྱི་རྗེས་ལ་སོགས་ཕྱི་རྒྱུད་ཀྱི་ལས་ལྔ་སྤྱི་དང་མཐུན་པར་ཤེས་པར་
བྱའོ། །
བསམ་གཞིགས།
༡ གཉན་ནད་སྟོད་གཟེར་གྱི་དབྱེ་བ་ཇི་ལྟར་ཡིན་ནམ།
༢ གཉན་ནད་སྟོད་གཟེར་ཁྱད་པར་གྱི་ནད་རྟགས་དང༌། བབས་ས་དོན་སྣོད་དང་ཉེན་ཆེ་ཆུང་སོགས་ཇི་
ལྟར་ཡིན་ནམ། །
༣ གཉན་ནད་སྟོད་གཟེར་ལ་སྲུང་བྱེད་ཇི་འདྲ་བྱེད་དགོས་སམ།
༩ གཉན་ནད་སྟོད་གཟེར་གྱི་ནད་ལ་བཅོས་ཐབས་ཇི་འདྲ་ཡོད་དམ།
95



ལེའུ་དགུ་པ། གཉན་རིམས་ཕོ་གླང་།
ཕོ་གླང་ངམ་གཉན་གླང་ཟེར་བ་དེ་ནི་ཕོ་བར་གཉན་བབས་ཏེ་གྲིས་དཀྲུགས་པ་ལྟ་བུའི་གཟེར་ཟུག་ཛ་དྲག་
པོ་གཏོང་བའི་ནད་ཅིག་རེད།
ས་བཅད་དང་པོ། རྒྱུ་རྐྱེན།
རྒྱུ་ནི་གཉན་ཚད་སྤྱི་དང་འདྲ་བ་ལ། ། རྐྱེན་ནི་མ་ཞུ་རྔུལ་གྲང་གདོན་ལས་བྱུང་། །
ཞེས་པ་སྟེ། ཕོ་གླང་གི་རྒྱུ་ནི་གཉན་རིམས་ཀྱི་ཚད་པ་སྤྱི་དང་འདྲ་བར་འགོས་ཁྱབ་བྱུང་བར་བརྟེན་ནས་
བསླངས་པ་ཞིག་ཡིན་ལ། རྐྱེན་ནི་ཁ་ཟས་རུལ་སུངས་ཅན་དང་། རྗེན་ཟས་ཀྱི་རིགས་དང་། ཤིང་ཏོག་དང་སྔོ་
ངད་ཀྱི་རིགས་བསྟེན་པ་དང་ཆུ་གྲང་མོ་འཐུང་བ་སོགས་མི་འཕྲོད་པའི་རིགས་བསྟེན་པས་མ་ཞུ་བ་དང་། དྲོས་
འཁྱགས་མི་སྙོམས་པས་རྔུལ་གྲང་དང་གདོན་མ་རུང་བ་སོགས་ལས་བྱུང་བ་ཡིན་ནོ། །
ས་བཅད་གཉིས་པ། རྟགས།
དེ་རྟགས་ཕོ་བར་ཟུག་ཚེ་གྲིས་དཀྲུགས་འདྲ། ། ཕོ་བ་སྒྲིམ་ལ་ཞྭ་འབྲོས་བ་སྤུ་ལྡོག ། རྩ་ཡི་
ཤེད་དང་རྣ་བའི་མཁྲང་ཉམས་ཤིང་། །མིག་གི་གཟེ་མ་ཐུར་དུ་གཞོམ་པར་བྱེད། །
ཅེས་པ་སྟེ། རྟགས་ནི་ཕོ་བར་ན་ཟུག་ལངས་ཚེ་གྲི་ཡིས་དཀྲུགས་པ་ལྟ་བུའི་གཟེར་ཟུག་ཛ་དྲག་པོ་གཏོང་
བ་དང་ཕོ་བའི་ཤ་སྒྲིམས་ཏེ་ཕྲ་རུ་སོང་བ་ལྟར་མཁྲེགས་པོ་ཆགས་པ། གྱེན་དུ་སྐྱུག་ཅིང་ཐུར་དུ་བཤལ་བ། ཡན་
ལག་གི་ཉ་གང་རུང་འབྲོས་སམ་འགྱུར་བ་དང་བ་སྤུ་ཟིང་ནས་གྱེན་དུ་ལྡོག་པ། རྣ་གཤོག་གི་མཁྲང་ཆ་ཉམས་ཤིང་
གུག་པ་དང་མིག་གི་རྫི་མ་ཆག་གམ་ཐུར་དུ་ཞོམ་པ། འཕར་རྩའི་རྒྱུ་བའང་ཉམས་པ་སོགས་ཀྱི་མངོན་ཚུལ་ཡོད་
དོ། །



ས་བཅད་གསུམ་པ། བཅོས་ཐབས།
དང་པོ། སྨན་གྱིས་བཅོས་པ།
སྨན་ནི་དང་པོ་གར་ནག་བྲག་ཞུན་དང་། ། ཕུར་མོང་དྲེས་མའི་གེ་སར་ཐང་བཏང་བས། །
འདི་ཉིད་ཁོ་ནས་ལམ་ནས་བཟློག་ཀྱང་སྲིད། ། ཡང་ན་བྱ་ཁྱུང་ལྔ་བ་ཚད་ལྡན་སྟེང་། ། རྒྱམ་ཚྭ་པི་
ལིང་གསང་སྨན་མ་རུ་ཙེ། ། ཐང་ཕྲོམ་འབྲུ་དང་གར་ནག་བྱི་ཏང་ག ། ཕུར་ནག་ཁཎྜ་ བཅས་
པའི་སྦྱོར་བའི་ཚད། ། མཐོང་བ་བརྒྱུད་པའི་ངག་ལས་ཉན་བྱས་པས། ། ཕོ་བའི་གཉན་གླང་ནད་
ལས་གྲོལ་བར་ངེས། ། ཡང་ན་ཐང་རྗེས་བྱ་ཁྱུང་ལྔ་བའི་སྟེང་། ། ཐང་ཕྲོམ་བསྣན་བཏང་གཉན་
གྱི་མགོ་ཆོགས་ནས། ། རུ་རྟ་དྲུག་སྟེང་ཐང་ཕྲོམ་རྩ་བ་དང་། ། བྱི་ཏང་ག་དང་ཨ་རུ་གི་ཝཾ་
བསྣན། །
ཞེས་པ་སྟེ། སྨན་ནི་དང་པོ་གར་ནག་དང་བྲག་ཞུན། ཕུར་མོང་། དྲེས་མའི་གེ་སར་བཅས་བཞི་ཡི་ཐང་
བཏང་བས་འདི་ཉིད་ཁོ་ནས་ལམ་ནས་བཟློག་པའང་སྲིད། ཡང་ན་བྱ་ཁྱུང་ལྔ་བ་ཚད་ལྡན་གྱི་སྟེང་ལ་རྒྱམ་ཚྭ་དང་
པི་པི་ལིང་། བསེ་སྦྱར་རམ་བྱིང་བྱིང་ཐུ་ལུ། མ་རུ་ཙེ། ཐང་ཕྲོམ་འབྲུ། གར་ནག བྱི་ཏང་ག ཕུར་ནག་
ཁཎྜ་བཅས་མཐོང་བ་བརྒྱུད་པའི་ངག་ལས་གསུངས་པ་བཞིན་ཉན་བྱས་པས་ཕོ་བའི་གཉན་གླང་ལས་གྲོལ་བར་
ངེས་སོ། ། ཡང་ན་ཐང་གི་རྗེས་སུ་བྱ་ཁྱུང་ལྔ་བའི་སྟེང་ཐང་ཕྲོམ་བསྣན་པ་བཏང་བས་གཉན་གྱི་མགོ་ཆོགས་ཟིན་
ནས་བྱང་བ་ལྷུན་སྡིངས་པའི་ལུགས་ཀྱི་རུ་རྟ་བཅུ་བ་ཁྱུང་ལྔ་ལྟག་སྤྲོད་དེ་རུ་ཁྱུང་བཏང་བར་བྱ། ཡང་ན་གཉན་
གླང་ལ་ལྐོག་དུག་གསུམ་ཞེས་ལུག་མིག་དང་། ཨ་བྱག སྟག་ཤའི་སྦྱོར་བ་དང་། ད་དུང་རྒྱུན་སྤྱོད་ཀྱི་སྨན་སྦྱོར་
ནང་ནས་ཕན་པ་ཀུན་ལྡན་དང་། བྲག་ཁྱུང་། རུ་ཁྱུང་ལྟ་བུ་ཡང་ནད་རྟགས་དང་བསྟུན་ནས་གང་ལ་དེ་
འཚམས་ཀྱིས་བེད་སྤྱོད་བྱེད་པར་བརྟེན་ནས་བཅོས་དགོས་པ་ཡིན་ནོ། །
གཉིས་པ། དཔྱད་ཀྱིས་བཅོས་པ།
བྱ་ཁྱུང་རིལ་བུས་བསད་རྗེས་རྒྱལ་བློན་སྦྱར། ། མ་ཐུབ་དྲག་པོ་བཅུ་གསུམ་བཤལ་གྱིས་
སྦྱོང་། །
97



ཞེས་པ་སྟེ། བྱ་ཁྱུང་རིལ་བུས་གཉན་ཚད་བསད་རྗེས་རྒྱལ་བློན་ཞེས་ཐར་ནུ་དང་ཆུ་རྩ་དང་སྔོན་བུ་གསུམ་
གྱི་སྦྱོང་བཏང་བ་དང་། དེས་ཀྱང་མ་ཐུབ་ན་དྲག་པོ་བཅུ་གསུམ་གྱི་བཤལ་གྱིས་སྦྱོང་དགོས་པ་ཡིན་ནོ། །
གསུམ་པ། ཟས་སྤྱོད་ཀྱིས་བཅོས་པ།
ཟས་སྤྱོད་གཉན་ཚད་སྤྱི་དང་སྦྱོར་བ་ཤིས། ། །
ཞེས་པ་སྟེ། དེ་ཡང་སློང་རྐྱེན་མི་གཙང་བ་དང་འཇུ་དཀའ་བའི་ཟས་རིགས་དང་གྲང་དང་རྔུལ་བ་སོགས་
ཀྱི་རྐྱེན་ལ་སྤང་བླང་བྱ་བ་ནི་གཉན་ཚད་སྤྱི་དང་མཐུན་པར་སྦྱོར་བ་ལེགས་པ་ཡིན་ནོ། །
བསམ་གཞིགས།
༡ གཉན་རིམས་ཕོ་གླང་གི་རྒྱུ་རྐྱེན་ཇི་འདྲ་ཡིན་ནམ།
༢ གཉན་རིམས་ཕོ་གླང་གི་ནད་རྟགས་མངོན་ཚུལ་ཇི་ལྟར་ཡིན་ནམ།
༣ གཉན་རིམས་ཕོ་གླང་གི་བཅོས་ཐབས་གང་འདྲ་བྱེད་དགོས་སམ།
08



ལེའུ་བཅུ་པ། གཉན་ནད་མེ་དབལ།
གཉན་ནད་མེ་དབལ་ཞེས་པ་ནི་གཉན་རིམས་པགས་ལ་བབས་པས་འབྲུམ་པ་མེ་ལྕེ་ལྟར་ལུས་ལ་འཁོར་
བས་ན་མེ་དབལ་ལམ་མེ་ལྕེ་འཁོར་ལོ་ཞེས་ཟེར་པ་ཡིན།
ས་བཅད་དང་པོ། རྒྱུ་རྐྱེན།
རྒྱུ་ནི་གཉན་ཚད་སྤྱི་དང་འདྲ་བ་ལ། ། དེ་རྐྱེན་ཆུ་སེར་ཚ་བ་རླུང་གིས་བུས། །
ཞེས་པ་སྟེ། འདིར་རྒྱུ་ནི་གཉན་རིམས་ཀྱི་ཚད་པ་སྤྱི་དང་འདྲ་བ་ཡིན་ལ་ཁྱད་པར་གྱི་རྐྱེན་ནི་ཆུ་སེར་ཚ་བ་
རླུང་གིས་བུས་པ་ལས་བྱུང་བ་ཡིན་ནོ། །
ས་བཅད་གཉིས་པ། རྟགས།
བརྩེ་འདར་ཤ་ལྤགས་གཡའ་ཞིང་ཚ་ཙག་བྱེད། ། འབྲུམ་པ་དམར་ཞིབ་འབྱུང་ལ་མཆེད་པ་
མྱུར། ། མེ་ལྕེ་རིས་དང་ཚོམ་བུ་སྒོར་མོ་དང་། ། ཐོར་བུ་ལ་སོགས་ཅུང་ཟད་འདྲ་མིན་འབྱུང་། །
གང་ཡང་རྐེད་པར་འཁོར་ན་ཤིན་ཏུ་ངན། ། རྐང་ལག་སྐེ་ལ་འཁོར་བ་དེ་ཡང་ངན། ། རྙིང་ནས་
པགས་རལ་ཤ་ཟོས་རུས་པར་ཞུགས། །
ཞེས་པ་སྟེ། ཐོག་མར་གྲང་ཤུམ་བྱེད་ཅིང་ལུས་འདར་ལ་བ་སྤུ་བརྩེ་ཞིང་པགས་པའི་གནས་གཅིག་ཏུ་ཟ་
འཕྲུག་ལངས་པ་དང་། ལྷག་པར་མཚན་མོར་ཟ་འཕྲུག་དེ་བས་ཆེ་བ་དང་། བྲད་བྲད་བཏང་རྗེས་འབྲུམ་པ་
དམར་ཞིབ་མེ་ལྕེའི་རིས་ཅན་དང་། ཚོམ་བུ་ཅན་དང་། སྒོར་མོ་ཅན་དང་། མཆོད་རྟེན་གྱི་རིས་ཅན་སོགས་
སྒོར་དབྱིབས་ཟུར་མང་ཅན་གྱི་འབྲུམ་ཐོར་དམར་བོ་ལེབ་མོ་དོན་པ་དང་། ཚ་ཟུག་རྒྱག་པ་ཡིན། དེ་ཡང་ལུས་
ཀྱི་རྐེད་པར་འཁོར་བ་ངན་ནའང་རེ་རེ་ཙམ་ཡིན་ལ། ཕལ་ཆེར་རྐང་ལག་གི་སྐེ་ལ་འཁོར་ཞིང་ཞྭ་བཞི་དང་སྒལ་
བའི་གཞུང་ལ་ཚོམ་པའང་འབྱུང་སྲིད། དུས་ལྟར་བཅོས་མ་བྱུང་ཚེ་སྙིང་ནས་པགས་པ་རལ་ཏེ་ཤར་ཟོས་པ་དང་
རུས་པ་ལ་ཞེན་པ་སོགས་སུ་འགྱུར་འགྲོ་བ་ཡིན། མདོར་ན་ལུས་ཀྱི་ཕྱི་རོལ་ཏུ་བྱུང་ན་ཆུ་བུར་མེ་ཡིས་འཚིག་པའི་



རྨ་ལྟར་ཚ་འབྲབ་ཆེ་ཞིང་མཆེད་པ་སྐྱེན། ནང་དུ་བབས་ན་གློ་སྙིང་ཚ་བས་གདུང་བ་དང་ཟུག་གཟེར་ཆེ་ཞིང་དྲན་
པ་མྱོས་པར་འགྱུར་པའང་རེ་ཡོད་པས་དཀར་དམར་མངར་པའི་རིགས་ཤིན་ཏུ་གནོད་ན་ངེས་པ་ཡིན་ནོ། །
ས་བཅད་གསུམ་པ། བཅོས་ཐབས།
དང་པོ། སྔགས་ཀྱིས་བསྲུང་བ། །
ཟ་ཡིག་ཆིག་བརྒྱུད་ཛ་ཛ་ཥ་ ཊ་བཞི། ། བརྩེགས་མར་བྲིས་ལ་གྲི་ཁྲག་བྱུག་བྱས་ནས། ། ལྟོ་
སྟོང་ཟོས་པས་མེ་དབལ་ནད་སོས་སླ། །།
ཞེས་པ་སྟེ། དེ་ཡང་ནད་འདི་མ་བྱུང་བའི་སྔོན་དང་བྱུང་བའི་དུས་སུ་སྔགས་ཀྱིས་བསྲུང་བའི་ཟ་ཡིག་ནི་
རྒྱ་ཤོག་ལ་གྲི་ཁྲག་གི་ཡིག་འབྲུ་ཛ་ཛ་ཥ་ཊ་བཞི་བོ་བརྩེགས་མར་བྲིས་ཏེ་ཞོགས་པར་ལྟོ་སྟོང་ལ་ཟོས་པས་མེ་དབལ་གྱི་
ནད་སོས་སླའོ། །
གཉིས་པ། སྨན་གྱིས་བཅོས་པ།
༡ ཁོད་ནས་བསལ་བ། །
སྨན་ནི་དང་པོ་ཁོང་ནས་བསལ་བ་སྟེ། ། ཁོང་སྨན་བྱ་ཁྱུང་ལྔ་བ་ཚད་ལྡན་ནམ། ། དངུལ་
ཆུ་བཅོ་བརྒྱད་པའང་ཤིས་པ་ཡིན། ། སྨན་ནི་ཁོང་བསལ་གི་གུར་འཛིན་པ་དང་། ། ཧོང་ལེན་
ཚོས་བཙོད་ཤིང་མངར་བ་ཤ་ཀ ། སྟག་ཤ་བྲག་སྤོས་ཙན་དན་ཀྱི་ལྕེ་དཀར། ། སྤང་སྤོས་ཤུ་དག་གླ་
གུལ་སེང་ལྡེང་སྦྱར། ། བསྐོལ་གྲང་ཆུས་ཕུལ་མེ་དབལ་འཇོམས་པའི་མཆོག ། ཡང་ན་གི་གུར་
ཧོང་ལེན་བ་ཤ་ཀ ། ཤིང་མངར་སེང་ལྡེང་སྤང་རྩི་བཙོད་དང་ཚོས། ། སྒྱུ་རུ་འཛིན་པའི་ཕྱེ་མ་
བསྐོལ་གྲངས་དབུལ། ། མེ་དབལ་ནད་ཀྱི་གཉེན་པོ་བྱང་པའི་ལུགས། །
ཞེས་པ་སྟེ། བཅོས་ཐབས་ལས་ཐོག་མར་སྨན་གྱིས་ཁོང་བསལ་དགོས་པས། ཁོང་སྨན་ལ་བྱ་ཁྱུང་ལྔ་བ་
ཚད་ལྡན་ཅན་ནམ། ཡང་ན་དངུལ་ཆུ་བཅོ་བརྒྱད་པའང་བསྟེན་ན་ལེགས། སྒོས་སུ་ཁོང་བལ་ལ་གི་ཝཾ་དང་
གུར་ཀུམ། འཛིན་པ། ཧོང་ལེན། ཚོས། བཙོད། ཤིང་མངར། བ་ཤ་ཀ སྟག་ཤ བྲག་སྤོས། ཙན་
དན། ཀྱི་ལྕེ་དཀར་པོ། སྤང་སྤོས། ཤུ་དག གླ་རྩི། གུ་གུལ། སེང་ལྡེང་བཅས་སྦྱར་བའི་ཁོང་བསལ་བཅུ་
100



བདུན་པ་འདི་བསྐོལ་གྲང་ཆུ་ཡིས་ཕུལ་ན་མེ་དབལ་གྱི་ནད་འཇོམས་པའི་མཆོག་ཡིན་པ་དང་། ཡང་ན་གི་ཝ།
གུར་ཀུམ། ཧོང་ལེན། བ་ཤ་ཀ ཤིང་མངར། སེང་ལྡེང་། སྤང་རྩི། བཙོད། རྒྱ་ཚོས། སྐྱུ་རུ། འཛིན་པ་
བཅས་སྦྱར་བའི་བྱང་ལུགས་གི་ཝཾ་བཅུ་གཅིག་པར་གྲགས་པ་འདི་ཆུ་བསྐོལ་གྲངས་ཀྱིས་དབུལ་བ་མེ་དབལ་ནད་ཀྱི་
གཉེན་པོ་ཡིན་ནོ། །
༢ ཕྱི་ལ་བྱུག་པ།
ཕྱི་ལ་རྒྱ་ཚྭ་ཡུངས་དཀར་ཤུ་དག་དང་། ། སྟག་ཤ་བདུད་རྩི་ལོ་མ་བྲག་སྤོས་པ། ། སེང་ལྡེང་
ཁཎྜ་ མེ་དབལ་བྱུག་པ་དང་། ། ཡང་ན་རྒྱ་ཚྭ་ཡུངས་དཀར་ཤུ་དག་གསུམ། ། ཞོ་དར་གང་རུང་
བྲན་བྱུགས་ཉི་མར་བསྲེག ། ཁྱི་ལུད་ཟེད་ཙམ་ལ་ཆ་ཤུ་དག་དང༌། ། སྟག་ཤ་ཉི་ལྷགས་ཀྱིས་ཁྱེར་
གྱོ་མོ་སོགས། ། དྲི་ཆུའམ་ཆང་གིས་སྦྱང་ལ་མཐའ་ནས་བསྐུས། །
ཞེས་པ་སྟེ། ཕྱི་ལ་སྨན་གྱིས་བྱུག་པ་ལ་རྒྱ་ཚྭ་དང་ཡུངས་དཀར། ཤུ་དག སྟག་ཤ བདུད་རྩི་ལོ་མ།
བྲག་སྤོས་པ། སེང་ལྡེང་ཁཎྜ་བཅས་སྦྱར་བའི་མེ་དབལ་བྱུག་པ་དང་། ཡང་ན་རྒྱ་ཚྭ་དང་ཡུངས་དཀར། ཤུ་
དག་གསུམ་ཞོ་དང་དར་བ་གང་རུང་ལ་སྦྱར་ནས་བྲན་པའམ་བྱུགས་ནས་ཉི་མར་བསྲོ་བ་དང་། ཡང་གཅིག་ལ་ཁྱི་
ལུད་ཟེད་ཙམ་དང་ལ་ཆ། ཤུ་དག སྟག་ཤ ཉི་མ་དང་ལྷགས་པས་ཁྱེར་བའི་གྱོ་མོ་བཅས་སྦྱར་བ་སོགས་དྲི་
ཆུའམ་ཆང་ལ་སྦྱང་ནས་མེ་དབལ་གྱི་འབྲུམ་པའི་མཐའ་ནས་བསྐུས་ན་མེ་དབལ་གྱི་ནད་ལས་གྲོལ་བར་འགྱུར་བ་
ཡིན། གཞན་ཡང་མུ་ཟིའི་ཕྱེ་མ་ཡུག་ཤིང་ཁཎྜར་བསྲེས་ནས་བྱུགས་ནའང་ཕན་པ་ཡིན་ནོ། །
གསུམ་པ། དཔྱད་ཀྱིས་བཅོས་པ།
གང་ཉེའི་རྩ་ལ་གཏར་བ་གཅེས་པར་བཟུང་། །
ཞེས་པ་སྟེ། དཔྱད་དུ་གཏར་ག་གཅེས་པར་འཛིན་དགོས་པས་མེ་དབལ་གྱི་འབྲུམ་པ་བྱུང་སའི་གནས་
དང་གང་ཉེ་བའི་རྩ་ལ་རླངས་ཐོན་ཙམ་གཏར་དགོས་སོ། །
བཞི་པ། ཟས་སྤྱོད་ཀྱིས་བཅོས་པ།
ཟས་དང་སྤྱོད་ལམ་གཉན་ཚད་སྤྱི་དང་མཐུན། །
101



ཞེས་པ་སྟེ། ཟས་སུ་གཉན་ཚད་སྤྱི་དང་འདྲ་བར་དཀར་དང་དམར་དང་མངར་དང་སྐྱུར་དང་ཚ་བ་
སོགས་དྲོད་སྐྱེད་གཉན་སྲིན་དང་གནོད་པའི་རིགས་དང་རུལ་སུངས་སུ་གྱུར་བ་སོགས་ལ་འཛེམ་ཞིང་སྤྱོད་ལམ་དུ་
དྲག་ཤུལ་གྱི་ལས་དང་ཉིན་པར་གཉིད་ལོག་པ་སོགས་ཚ་བ་སྐྱེད་པའི་ལས་དང་ཆུར་བརྒལ་བ་སོགས་ཆུ་ལས་ལ་
འཛེམ་དགོས་པས་བསིལ་གནས་མ་འཁྲུགས་དལ་བར་འདུག་དགོས་པ་ཡིན་ནོ། །
，
བསམ་གཞིགས།
༡ གཉན་ནད་མེ་དབལ་གྱི་ནད་གྱུར་ངོ་བོ་དང་ཁྱད་པར་གྱི་རྟགས་སོགས་ཇི་ལྟར་ཡིན་ནམ།
༢ གཉན་ནད་མེ་དབལ་གྱི་བཅོས་ཐབས་ཇི་འདྲ་ཡིན་ནམ།
༣ གཉན་ནད་མེ་དབལ་གྱི་བསྲུང་ཐབས་ཇི་ལྟར་ཡིན་ནམ།
102



ལེའུ་བཅུ་གཅིག་པ། གཉན་རིམས་རྨེན་བུ།
གཉན་རིམས་རྨེན་བུ་ཞེས་པ་ནི་འགྲམ་ཆེན་དང་སྐེ་མཇིང་གི་རྨེན་བུའི་གནས་སོགས་སུ་གཉན་རྒྱས་ཏེ་
སྐྲངས་པའི་ནད་ཅིག་ཡིན།
ས་བཅད་དང་པོ། རྒྱུ་རྐྱེན།
རྒྱུ་ནི་གཉན་ཚད་སྤྱི་དང་འདྲ་བ་ལ། ། རྐྱེན་ནི་དྲག་ཤུལ་སོགས་ཀྱིས་རླུང་ཁྲག་འཁྲུགས། ། །
ཞེས་པ་སྟེ། རྒྱུ་ནི་གཉན་རིམས་སྤྱིའི་རྒྱུ་དང་འདྲ་བ་ཡིན་ལ། ཁྱད་པར་གྱི་རྐྱེན་ནི་དྲག་ཤུལ་གྱི་ལས་
སོགས་ཀྱིས་འགྲམས་པའམ་རླུང་ཁྲག་གཉིས་འཁྲུགས་པ་རྨེན་བུ་ལ་བརྟེན་ཏེ་སྐྲངས་ཤིང་སྲ་འདྲིལ་དུ་གྱུར་བས་
བྱུང་བ་ཡིན་ནོ། །
ས་བཅད་གཉིས་པ། གནས།
དེ་ནི་ཚིགས་སུ་བབས་པར་བཤད་ནའང་། ། ཕལ་ཆེར་སྐེ་མཇིང་མིག་ཟུར་སྣེ་ས་རུ། ། །
ཞེས་པ་སྟེ། དེ་དག་གཉན་རིམས་ཚིགས་སུ་བབས་པར་བཤད་ནའང་། བབས་ས་དངོས་ནི་སྐེ་མཇིང་
དང་མིག་ཟུར། མཆན་ཁུང་གཉིས། བརླ་ཁུག་སྟེ་སྣེ་ས་བཞི་དང་རྒྱུ་ཚིལ། ལྟོ་ཚིལ་སོགས་སུ་ཤས་ཆེར་གནས་ .
པ་ཡིན་ནོ། །
ས་བཅད་གསུམ་པ། རྟགས།
སྐྲངས་པའི་མདོག་དང་ཆེ་ཆུང་སྲ་སྙི་དྲོད། ། ཟུག་གཟེར་སྨིན་པ་དཀའ་སླ་འཕེལ་འབྲི་
སོགས། ། སྣ་ཚོགས་འབྱུང་བའི་རིགས་བརྒྱུད་གསུངས་མོད་ཀྱང་། ། གནས་དེར་སྦ་བའམ་ཉུང་
གཤེར་འཁྱག་འདྲ་ཞིང་། ། ཡུན་གནས་བབས་སའི་དབང་གིས་ངོ་ལེན་སླ། །
103



ཞེས་པ་སྟེ། དེ་ཡང་སྐྲངས་པའི་མདོག་ནི་མཁྲིས་པ་ཤས་ཆེར་ལས་མདོག་དམར་སེར་དང་། ཁྲག་གྱུར་
དམར་པོ། བད་ཀན་སྐྱ་བོ། ཚིལ་ཆེན་དཀར་པོ་སོགས་སུ་འགྱུར། སྐྲངས་པའི་ཆེ་ཆུང་ནི་རླུང་ལས་གྱུར་བ་
སྐྲངས་རྡོག་ཆེ་ཞིང་། ཤ་ཆེནའང་ཆེ། གཞན་པ་ལས་གྱུར་སྐྲངས་རྡོག་ཚེ་རྒྱུ་མེད། སྐྲངས་པའི་སྲ་སྙི་ནི་བད་
ཀན་ལས་གྱུར་བ་དང་ཤ་རྨེན་དང་འབྲས་མཁྲང་རྣམས་སྲ་ཞིང་རྩ་ཆེན་སྙི་བ་ཡིན། སྐྱངས་པའི་ཚ་གྲང་ནི་ཁྲག་
མཁྲིས་ལས་གྱུར་བ་ཚ་དྲོད་ཆེ་ལ། བད་ཀན་དང་ཚིལ་ཆེན་ལས་གྱུར་བ་དྲོད་ཆུང་བ་ཡིན། སྐྲངས་པའི་གཟེར་ནི་
བད་ཚིལ་ལས་གྱུར་ཟུག་གཟེར་ཆུང་ལ། ཁྲག་མཁྲིས་འབྲས་མཁྲང་སོགས་ལས་གྱུར་བའི་ཟུག་གཟེར་ཆེ་བ་ཡིན།
སྐྲངས་པའི་སྨིན་ཚུལ་ནི་ཁྲག་མཁྲིས་ལས་གྱུར་བ་རྣག་ཏུ་མྱུར་བར་སྨིན་པ་དང་། བད་ཚིལ་འབྲས་མཁྲང་སོགས་
ལས་གྱུར་བ་རྣག་ཏུ་སྨིན་དཀའ་བ་ཡིན་པ་སོགས་རིགས་མི་འདྲ་བ་བརྒྱད་སོགས་འབྱུང་བར་བཤད་ནའང་།
ཕལ་ཆེར་སྐེ་མཇིང་དང་མ་མགལ་འོག མཆན་ཁུང་དང་བརླ་ཁུག་སོགས་ཀྱི་གནས་དེ་དང་དེར་སྐྲངས་པ་ལྔ་བ་
འདྲ་བ་དང་ཉུང་གཤེར་འཁྱག་པ་འདྲ་བ་ཅན་ཡུན་གནས་རིང་ཐུང་དང་བབས་སའི་གནས་ཀྱི་དབང་གིས་ངོ་ལེན་
སླ་བ་ཞིག་ཡིན་ནོ། །
ས་བཅད་བཞི་པ། མི་ནོར་བའི་རྟགས།
འོན་ཀྱང་གཉན་ཆེན་རྩ་ཆུ་ཕྱི་ཡུལ་ཚ། - ། མགོ་ན་གྲང་ཤུམ་བྱེད་ཅིང་ཚིགས་གཞི་ན། ། ཁྱད་
པར་འདི་ནི་གཞན་ལས་འགོས་པ་མང་། །ལ་ལ་སེར་བ་རུས་ཞེས་གཉན་ནད་འཁྱམ་པོ་ཡི། །
སྐྲངས་པོ་དེ་དང་འཁྲུལ་བས་བརྟག་པ་གཅེས། །
ཞེས་པ་སྟེ། མི་ནོར་བའི་གཟེར་རམ་འཁྲུལ་སོ་ནི་གཉན་རིམས་རྨེན་བུའི་ནད་ཀྱི་རྩ་དང་ཆུ་དང་ཕྱི་ཡུལ་
བཅས་སུ་ཚ་བའི་རྟགས་གཙོ་བོར་སྟོན་པ་དང་། མགོ་བོ་ན་ཞིང་གྲང་ཤུམ་བྱེད་པ་དང་། ཚིགས་གཞི་ན་ལ་ཁྱད་
པར་དུ་ནད་འདི་ནི་ལྷན་སྐྱེས་སུ་བྱུང་བ་མ་ཡིན་པར་མང་ཆེ་བ་གཞན་ནས་འགོས་ཁྱབ་ཏུ་བྱུང་བ་ཡིན་ཡང་། ལ་
ལ་སེར་བ་རུས་ཞེས་པའམ་གཉན་ནད་འཁྱམ་པོ་ཞེས་པའི་སྐྲངས་པ་དེའང་སྐེ་ཡི་ལྡེབས་སུ་སྒོ་ང་འདྲ་བའི་སྐྲངས་
པ་བཏོན་པ་ཞིག་ཡིན་པར་གནས་ཀྱི་དབང་གིས་འཁྲུལ་སོ་ཡོད་པས་མ་ནོར་བར་བརྟག་པ་ཤིན་ཏུ་གཅེས་སོ། །
104



ས་བཅད་ལྔ་པ། བཅོས་ཐབས།
དང་པོ། སྨན།
༡ ཁོད་དུ་བཏང་བ།
སྨན་ནི་བོང་ང་གླ་རྩི་གུ་གུལ་ནག ། ཨ་རུ་ཤུ་དག་རུ་རྟ་སྟག་ཤ་དང་། ། སེང་ལྡེང་དངུལ་ཆུ་
སྤོས་དཀར་སྤུ་རྩ་སྦྱར། ། ཡང་ན་ཁྱུང་སྟེང་དངུལ་ཆུ་སྟག་ཤ་དང་། ། གུ་གུལ་སེང་ལྡེང་སྦྱར་བ་
སིངས་པོས་འཕུལ། །
ཞེས་པ་སྟེ། སྨན་ནི་ཁོང་དུ་བསྟེན་པར་བོང་ང་དང་གླ་རྩི་གུ་གུལ་ནག་པོ། ཨ་རུ་ར། ཤུ་དག རུ་རྟ།
སྟག་ཤ སེང་ལྡེང་། དངུལ་ཆུ། སྤོས་དཀར། སྤུ་རྩ་བཅས་སྤུ་རྩ་བཅུ་གཅིག་པ་དང་། ཡང་ན་བྱ་ཁྱུང་ལྔ་
བའི་སྟེང་དངུལ་ཆུ་དང་སྟག་ཤ་ནག་པོ། གུ་གུལ་ནག་པོ། སེང་ལྡེང་བཅས་སྦྱར་ནས་སིངས་པོས་འཕུལ་ལ་
བཏང་བ་དང་། གཞན་སྤུང་རྩི་བཅུ་གཉིས། སྤང་ཁྲག་བཅུ་གཉིས་སོགས་ཀྱང་བསྟེན་དགོས་སོ། །
༢ ཕྱི་ནས་བྱུག་པ།
ཕྱི་ནས་བྱུག་པ་འབྲུག་རུས་ཀླད་རུལ་དང་། ། ཚྭ་དང་སྟག་ཤ་འཛིན་པ་གོ་བོའི་ཤ ། སྤུ་རྩ་
སྤྱང་ཚེར་ལོ་མ་བཅས་སྦྱར་བྱུག ། གཉན་སྐྲངས་རྨེན་བུ་སྦ་འབྲས་ཀུན་འདུལ་ཟབ། །
ཅེས་པ་སྟེ། ཕྱི་ནས་སྨན་བྱུག་པ་ལ་འབྲུག་རུས་དང་ཀླད་རུལ། ཚྭ། སྟག་ཤ འཛིན་པ། གོ་བོའི་ཤ་
སྤུ་རྩ། སྤྱང་ཚེར་གྱི་ལོ་མ་བཅས་སྦྱར་བ་བྱུག་པ་ན་གཉན་གྱིས་སྐྲངས་པའི་རྨེན་བུ་དང་ཝ་འབྲས་ཀུན་འདུལ་བ་
ཟབ་བོ། །
གཉིས་པ། དཔྱད།
༡
སྣུམ་བཅོས་དང་དུགས།
རྙིངས་ཞིང་རྒྱས་ནས་སྣུམ་འཆོས་དུགས་བྱ་གཅེས། །
ཞེས་པ་སྟེ། རྙིངས་ཞིང་ཆེར་རྒྱས་ནས་ཟླ་བ་བཞི་ལྔ་ཙམ་སོང་རྗེས་སྐྲངས་པར་སྣུམ་འཆོས་བྱ་བ་དང་ཟན་
105



དྲོན་ལ་སྤོད་སྣ་ཚོགས་པ་དང་འབྲུ་མར་སྦྱར་བའི་ཨ་ས་བ་ཡི་དུགས་ཀྱིས་བདུག་པར་བྱ་དགོས་པ་ཡིན་ནོ། །
༉ གཏར་བསྲེག །
མ་ཞི་སྟེང་དུ་མེ་ཡིས་ཚོས་པར་བསྲེག ། འབམ་པོ་བྱ་བྲ་སྦྲང་མས་རྣག་ཏུ་འགུགས། ། དེ་
རྗེས་གང་ཉེ་རྩ་ལ་གཏར་བའམ། ། ཟུག་མེད་འཕྱང་བ་བཅད་དམ་བཏོན་རྗེས་བསྲེག །
ཅེས་པ་སྟེ། ཕྱི་ནས་བྱུག་པའི་སྨན་གྱིས་མ་ཞི་ན་རྨེན་སྐྲངས་སྟེང་དུ་མེ་བཙས་ཚོས་པར་བསྲེག་ལ་འབམ་
པོ་དང་བྱ་བྲ། སྦང་མ་བཅས་ཀྱི་སྐྱོ་མ་སྐྲངས་པར་སྦྱར་ནས་རྣག་ཏུ་ཁུགས་རྗེས་རྡོལ་ཏེ་རྣག་ཕྱིར་འདྲེན་དགོས་
པས་རྨ་ལྟར་གསོ་ཞིང་། དེའི་རྗེས་སུ་སྐྲངས་པ་དང་གང་ཉེའི་གཏར་དམིགས་ནས་ཁྲག་དབྱུང་གཏར་ག་བྱ་
དགོས། ཡང་ན་སྐྲངས་པར་ན་ཟུག་མེད་པར་འཕྱང་ན་དྲག་པོའི་དཔྱད་ཀྱིས་བཅད་ཅིང་བཏོན་རྗེས་ཏེལ་པ་
སོགས་ཀྱིས་བསྲེག་དགོས་པ་ཡིན་ནོ། །
གསུམ་པ། ཟས་སྤྱོད།
ཟས་སྤྱོད་གཉན་ཚད་སྤྱི་དང་མཐུན་པར་བཅོས། །
ཞེས་པ་སྟེ། ཟས་དང་སྤྱོད་ལམ་གྱི་སྤང་བླང་ནི་གཉན་ཚད་སྤྱི་དང་མཐུན་པར་བཅོས་དགོས་སོ། །
བསམ་གཞིགས།
༡ གཉན་རིམས་རྨེན་བུའི་རྒྱུ་རྐྱེན་ཇི་ལྟར་ཡིན་ནམ།
༢ གཉན་རིམས་རྨེན་བུའི་ནད་གྱུར་གྱི་ངོ་བོ་དང་ཁྱད་པར་གྱི་ནད་རྟགས་སོགས་ཇི་འདྲ་ཡིན་ནམ།
༣ གཉན་རིམས་རྨེན་བུའི་འཁྲུལ་སོ་ཇི་ལྟར་བསལ་དགོས་སམ།
106



ལེའུ་བཅུ་གཉིས་པ། གཉན་ནད་ཞྭ་ལོག
གཉན་ནད་ཞྭ་ལོག་གམ་རླུང་ལྷོག་རྒོད་པོ་ཅེས་པའི་གཉན་རིམས་ཤཱའམ་བྱིན་ལ་བབས་ནས་ཞྭ་རྣམས་
འགྱུར་བའི་ནད་ཅིག་ཡིན།
ས་བཅད་དང་པོ། རྒྱུ་རྐྱེན།
རྒྱུ་རྐྱེན་གཉན་ཚད་སྤྱི་དང་མཐུན་པ་ལ། །
ཞེས་པ་སྟེ། རྒྱུ་ནི་གཉན་ནད་རླུང་དང་བསྡོངས་པ་ཡིན་ལ་རྐྱེན་མངར་སྐྱུར་དང་ཁ་བའི་རིགས་ཀྱིས་སློང་
བ་ཡིན།
ས་བཅད་གཉིས་པ། རྟགས།
སྤྱི་རྟགས་གཉན་ཚད་ཀུན་དང་མཐུན་པ་ལ། ། རྩ་རྒྱུད་ཕྲ་ལ་ཆུ་ནི་མར་ནག་འདྲ། ། མགོ་
ནི་ཕྲུམ་སེར་ཁྱེར་ཞིང་ཚིགས་གཞི་ན། ། ཡར་ལ་སྐྱུག་ཅིང་མར་ལ་བཤལ་བ་དང་། །ལྷ་རྣམས་
འགྱུར་ཞིང་རྩ་རྣམས་འབྲོས་པ་འབྱུང་། ། སྐད་གདངས་འཆོར་ཞིང་གདོང་བའི་བཀྲག་མདངས་
ཉམས། ། གདོན་གྱིས་བཏབ་ལྟར་བླ་འཆོལ་སྣ་ཚོགས་བྱེད། །
ཅེསཔ་སྟེ། དེ་ཡང་སྤྱི་རྟགས་གཉན་ཚད་ཐམས་ཅད་དང་མཐུན་པ་ཡིན་ལ། རྩ་རྒྱུད་ཕྲ་ལ་དྲི་ཆུའི་
མདོག་མར་ནག་དང་འདྲ་ཞིང་། ཁྱད་པར་གྱི་ན་ལུགས་ནི་མགོ་བོ་ན་བ་དང་བ་སྤུ་བརྩེ་ལ་ཕྲུམ་སེར་ཁྱེར་བ།
ཚིགས་གཞི་ན་བ། བད་རླུང་ཤས་ཆེ་བས་ཡར་ལ་སྐྱུག་ཅིང་ཁྲག་མཁྲིས་ཤས་ཆེ་བས་ཐུར་དུ་འཁྲུ་བར་བྱེད། རྩ་
རུས་མིག་ཏུ་འབྲོས། མིག་ཁོང་དུ་འབྲོས། ལྕེ་རྐན་ཕུག་ཏུ་འབྲོས། སྐད་ཀྱི་གདངས་འཆོར། རེག་བྱ་གྲང་
འདར་དུ་འཆོར། སེམས་ཟ་ཟི་ལིང་ལོང་དུ་འཆོར་བ་སོགས་ནད་སྟོབས་ཆེ་བའི་རྟགས་ཡིན་པ་དང་། གདོང་
པའི་མདངས་ཉམས་ཤིང་གདོན་གྱིས་བཏབ་པ་ལྟར་བླ་འཚོལ་སྣ་ཚོགས་བྱེད་པ་སོགས་ཀྱི་རྟགས་ཡོད་པ་ཡིན་
ནོ། །
107



ས་བཅད་གསུམ་པ། བཅོས་ཐབས།
དང་པོ། སྨན།
སྨན་ནི་དང་པོ་ཕུར་ནག་གུ་གུལ་ཐང་། ། ལན་འགའ་བསྟེན་པས་ནད་འདི་ལྷོགས་ཀྱང་
སྲིད། ། ཡང་ན་བྱང་ལུགས་སྨན་སེར་ཆུང་བ་བཏང་། ། དཔའ་བོ་ཆིག་ཐུབ་སྤྱི་སྨན་སོར་མོའི་
ཚིགས། ། རི་བཅུད་གདུགས་དཀར་འཁོར་ལོའི་རྩ་བ་དང་། ། འདོད་ཆགས་རྩེ་མོ་ཞེ་སྡང་ཚིལ་བུ་
དང་། ། གཏི་མུག་འཁོར་ལོ་བནྡེའི་མཁྲིས་པ་དང་། ། བོན་པོའི་ཐལ་བ་འདྲེ་འཇིགས་ཐང་ཆུ་
དང་། ། བརྟན་པོའི་དྲེག་པ་དྲི་ཅན་ལྟེ་བ་རྣམས། ། དྲི་ཆུར་སྦྱར་བ་ཕྱིར་བྱུག་ཁོང་དུ་བཏང་། །
ཛཱ་ ཏི་སུག་སྨེལ་པི་ལིང་བཅའ་སྒ་དང་། །རྒྱ་ཚྭ་རྒོད་ཤའི་ཁུས་འཕུལ་སྐྱུག་ན་བཏང་། ། འཁྲུ་ན་
ཨིནྡྲ་ བཞི་སྟེང་ད་ཏྲིག་དང་། ། སྨག་དང་རམ་བུའི་མཁར་པོས་འཁྲུ་བ་བཅད། །
ཅེས་པ་སྟེ། སྨན་གྱིས་བཅོས་པ་ནི་དང་པོ་ཕུར་ནག་དང་གུ་གུལ་གཉིས་ཀྱི་ཐང་ལན་འགའ་བསྟེན་པས་
ནད་འདིའི་གདོང་ལྷོགས་པའང་སྲིད་ལ། ཡང་ན་གོང་གི་གཉན་སྤྱིའི་སྐབས་ཀྱི་བྱང་ལུགས་སྨན་སེར་ཆུང་བ་
སོགས་གཉན་སྨན་སྤྱི་བསྟེན་དགོས། སྒོས་སུ་དཔའ་བོ་བཅུ་གསུམ་ཞེས་དཔའ་བོ་ཆིག་ཐུབ་ནི་སྨན་ཆེན་དང་།
སྤྱི་སྨན་ཏེ་ཨ་རུ་ར། སོར་མོའི་ཚིགས་ཤུ་དག རི་བཅུད་ནི་ཕུར་ནག གདུགས་དཀར་འཁོར་ལོའི་རྩ་བ་ནི་སྤུ་
ནག འདོད་ཆགས་རྩེ་མོ་སྟེ་བྱ་ཕོའི་ཟེ་བ། ཞེ་སྡང་ཚིལ་བུ་ནི་སྦྲུལ་གྱི་ཚིལ། གཏི་མུག་འཁོར་ལོ་ཞེས་ཕག་གི་སྣ།
བནྡེའི་མཁྲིས་པ་ཞེས་ངང་སེར་གྱི་མཁྲིས་པ། བོན་པོའི་ཐལ་བ་སྟེ་རྟ་བོན་པ། འདྲེ་འཇིགས་ཐང་ཆུ་ཞེས་གུ་གུལ་
ནག་པོ། བརྟན་པོའི་དྲེག་པ་ཞེས་ཕ་བོང་དྲེག་པ། དྲི་ཅན་ལྟེ་བ་ཞེས་གླ་རྩི་རྣམས་དྲི་ཆུ་དང་སྦྱར་ནས་ཕྱིར་
བྱུགས་པ་དང་ཁོང་དུའང་བཏང་དགོས། ཁྱད་པར་ཏུ་སྐྱུག་ན་ཛཱ་ཏི་དང་སུག་སྨེལ། པི་པི་ལིང་། བཅའ་སྒ་
རྒྱ་ཚྭ་བཅས་སྦྱར་བའི་ཕྱེ་མ་རྒོད་ཤའི་ཁུ་བས་འཕུལ། འཁྲུ་ན་ཨིནྡྲ་བཞི་ཡི་སྟེང་དུ་ད་ཏྲིག་དང་སྨག་དང་རམ་བུའི་
མཁར་བོ་བཅས་བསྣན་ནས་བཏང་དགོས་སོ། །
གཉིས་པ། དཔྱད།
༡ སྦྱོད།
དེ་ལྟར་ཞི་བྱེད་མ་ཞི་སྦྱོང་བ་དེ། ། གོང་བཤད་དྲག་པོ་བཅུ་གསུམ་བཏང་བའམ། ། ཁ་ལ་
108



རྒྱས་འདེབས་གང་རུང་བཤལ་གྱིས་སྦྱང་། །
ཞེས་པ་སྟེ། དེ་ལྟར་ཞི་བྱེད་ཀྱིས་མ་ཞི་ན་སྦྱོང་བྱེད་ཀྱིས་བཅོས་དགོས་ཏེ་གོང་དུ་བཤད་པའི་དྲག་པོ་བཅུ་
གསུམ་གྱི་བཤལ་གྱིས་སྦྱོང་བའམ་ཡང་ན་ཁ་ལ་རྒྱས་འདེ་བས་ཀྱི་སྦྱོར་བ་སོགས་གང་རུང་གི་བཤལ་གྱིས་སྦྱོང་བར་
བྱའོ། །
༢ བྱུག་པ།
མཐིལ་བཞི་གཞུང་རྒྱུད་བསྐུ་མཉེའི་བྱུགས་པ་དང་། ། ཤྭ་རྣམས་འགྱུར་བ་སྣམ་བུས་དམ་དུ་
བཅིང་། །
ཞེས་པ་སྟེ། བྱུག་པ་ནི་རྐང་ལག་གི་མཐིལ་བཞི་དང་གཞུང་རྒྱུད་ལ་བསྐུ་མཉེ་དང་བྱུགས་པ་བྱ་ཞིང་། ཞྭ་
རྣམས་འགྱུར་ཞིང་གཟེར་ན་སྤྲུ་མ་དང་མཁན་པ། ཆུ་རྩ། ཡུང་བ། ལྕམ་རྩ་རྣམས་ཞིབ་པར་བརྡུངས་ནས་ཆང་
དུ་བཙོས་པའི་འཇིམ་པས་བཏུམ་ལ་འཇག་གིས་བསྡམས་པའམ་སྣམ་བུ་སོགས་ཀྱིས་དམ་དུ་བཅིང་དགོས་པ་དང་།
ཡང་ན་གོང་གི་དཔའ་བོ་བཅུ་གསུམ་ཞེས་པ་དེ་ཞྭ་འགྱུར་སར་བྱུག་ཀྱང་ཕན་པ་ཡིན་ནོ། །
༣ མེ་བཙའ།
མཐེ་བོང་སྲིན་ལག་སྟོད་སྨད་གང་འགྱུར་གྱི། ། ཉཱ་སུལ་ཞྭ་མཇུག་ཚིགས་པ་དྲུག་པ་དང་། །
སྐྱུགས་ན་སྤྱི་བོ་སྐེ་སྟོང་དཀར་ནག་མཚམས། ། འཁྲུ་ན་ལྟེ་འོག་ཚོན་གང་མེ་ཡིས་བསྲེག །
ཅེས་པ་སྟེ། མེ་བཙའི་དཔྱད་ནི་མཐེ་བོང་དང་སྲིན་ལག་བསྲེག་པ་དང་། སྟོད་སྨད་གང་འགྱུར་གྱི་ཉཱའི་
སུལ་དང་ཉཱའི་མཇུག་དང་ཚིགས་པ་དྲུག་པ་བཅས་བསྲེག་དགོས་ལ། ཁྱད་པར་སྐྱུག་པ་བྱུང་ན་སྤྱི་བོ་དང་སྐེ་སྟོང་།
དཀར་ནག་མཚམས་སོགས་བསྲེག་ཅིང་། འཁྲུ་ན་ལྟེ་འོག་ཚོན་གང་ཁ་གསུམ་མམ་ཚོན་དོ་ཁ་གསུམ་བཅས་མེ་
ཡིས་བསྲེག་དགོས་སོ། །
གསུམ་པ། ཟས་སྤྱོད།
མར་དཀར་ཐུག་པ་ལ་སོགས་དྲོད་ཟས་བསྟེན། ། སྤྱོད་ལམ་གཉན་ཚད་སྤྱི་དང་མཐུན་པ་
ཡིན། །
ཞེས་པ་སྟེ། ཟས་ནི་འབྲས་སམ་ནས་སྔོན་གྱི་ཆག་ཚེ་དང་མར་དཀར་གྱི་ཐུག་པ་ལ་སོགས་དྲོད་ཟས་བསྟེན་
109



པ་དང་། བསིལ་དྲོད་སིངས་པོ་དང་། ཆུ་བསྐོལ། རུས་ཐང་སོགས་གང་འཕྲོད་ནད་པའི་ཟོ་དང་སྦྱར་ལ་
བཏང་ཞིང་དཀར་མངར་སྤང་ངོ། སྤྱོད་ལམ་ནི་འཁོན་དང་འཐབ་མོ་དང་བསེར་བུ་དང་གྲང་བ་སོགས་སྲུང་
བླང་ནི་གཉན་ཚད་སྤྱི་དང་མཐུན་པའོ། །
བཞི་པ། བསྲུང་བ།
མི་འབྱུང་སྲུང་ན་སྲོག་སྲུང་སྔགས་འདི་ནི། ། ཨོཾ་ ར་ཛ་ཧ་ཤི་མ་རུ་ཏཱི་ཡོ་ ཟད། ། ཏྲི་ཏ་རྦད་
ཤ་ནེ་དུ་ཡཀྲ་ ཟད་སྦྱོ། །ཤུ་དག་གླ་རྩི་ཤིང་ཀུན་སྦྱར་བ་ཡིས། ། རྒྱ་ཤོག་བྲིས་ལ་རབ་གནས་སྤྱི་
མཐུན་བྱས། ། སྔགས་ཀྱིས་ངར་བཏགས་ལུས་ལ་བཏགས་པས་ཐུབ། །
ཅེས་པ་སྟེ། རྗེས་སུ་མི་འབྱུང་བར་བསྲུང་བ་བྱ་ན་སྲོག་སྲུང་གི་སྔགས་ནི་གོང་གི་སྔགས་ཉི་ཤུ་བོ་དེ་ཤུ་དག་
དང་གླ་རྩི་དང་ཤིང་ཀུན་སྦྱར་བ་སྣག་ཚ་བྱས་ཏེ་རྒྱ་ཤོག་ལ་བྲིས་ཏེ་རབ་གནས་སྤྱི་མཐུན་པ་བྱས་རྗེས། ཨོཾ་ར་ཛ་
ནས་ཡཾ་རྦད་བར་སྲོག་སྔགས་སྟོང་ཕྲག་ལྔ་དང་། ཏྲི་ནས་ཉྙོ བར་སྲུང་སྔགས་སྟོང་ཕྲག་གསུམ་བཏབ་པ་སྔགས་
ཀྱིས་ངར་བཏགས་པ་དེ་སྐུད་པ་དམར་པོས་ཕོའི་གཡས་དང་མོའི་གཡོན་གྱི་དཔུང་པར་བཏགས་པས་ངེས་པར་
ཐུབ་པའོ། །
བསམ་གཞིགས།
༡ གཉན་ནད་ཞྭ་ལོག་གི་ནད་གྱུར་གྱི་ངོ་བོ་དང་ཁྱད་པར་གྱི་རྟགས་སོགས་ཇི་ལྟར་ཡིན་ནམ།
༢ གཉན་ནད་ཞྭ་ལོག་གི་བཅོས་ཐབས་ཇི་འདྲ་ཡིན་ནམ།
༣ གཉན་ནད་ཞྭ་ལོག་གི་བསྲུང་ཐབས་ཇི་ལྟར་ཡིན་ནམ།
110



ལེའུ་བཅུ་གསུམ་པ། གཉན་འབྲས།
གཉན་འབྲས་ཞེས་པ་ནི་གཉན་རིམས་ཕྱི་ཤ་རུས་རྩ་ཡི་གནས་དང་ནང་དོན་སྣོད་སོགས་ཀྱི་གནས་སུ་བེམ་
པོར་སྐྲངས་ཤིང་དབྱིབས་འབྲས་བུ་རྡོག་པོ་འདྲ་བ་འབྱུང་བའི་ནད་ཅིག་ཡིན། །
ས་བཅད་དང་པོ། རྒྱུ་རྐྱེན།
རྒྱུ་ནི་གཉན་ཚད་སྤྱི་དང་འདྲ་བ་ལ། ། དྲག་ཤུལ་རྐྱེན་དང་ས་བདག་ཀླུ་གཉན་འགྲས། །
ངན་ཁྲག་ཆུ་སེར་རྐུན་བུ་ལ་སོགས་པ། ། རླུང་བསྒྲིལ་ལུས་ཀྱི་ལྷན་སྐྱེས་སྲིན་དང་བསྡོངས། ། ཤ་
རུས་རྩ་ལ་ཞེན་པས་འབྲས་སུ་བརྗོད། །
ཅེས་པ་སྟེ། དེ་ཡང་ནད་འདིའི་རྒྱུ་ནི་གཉན་ཚད་སྤྱི་དང་འདྲ་བ་ལ། ཁྱད་པར་གྱི་རྐྱེན་ནི་དྲག་ཤུལ་གྱི་
རྐྱེན་དང་ས་བདག་དང་ཀླུ་གཉན་འགྲས་སུ་གྱུར་པ། ངན་ཁྲག་རྒྱས་པ། ཆུ་སེར་དང་རྐུན་བུ་སོགས་རླུང་གིས་
བསྒྲིལ་བ་དེ་ལ་ལུས་ལ་གནས་པའི་ལྷན་སྐྱེས་ཀྱི་སྲིན་བུ་དང་བསྡོངས་པས་ཤ་རུས་རྩ་ལ་ཞེན་པས་འབྲས་ནད་ཅེས་
སུ་བརྗོད་པ་འདི་བྱུང་བ་ཡིན་ནོ། །
ས་བཅད་གཉིས་པ། དབྱེ་བ།
དབྱེ་བ་སྐབས་འདིར་ཕྱི་ནང་གཉིས་སུ་བསྡུས། ། ཕྱི་ལའང་ཤ་རུས་རྩ་ཡི་འབྲས་གསུམ་
ལས། །
ཞེས་པ་སྟེ། དེ་ཡང་གཉན་འབྲས་ཀྱི་དབྱེ་བ་ནི་སྐབས་འདིར་ཕྱི་འབྲས་དང་ནང་འབྲས་གཉིས་སུ་བསྡུས་
ཡོད་ལ། ཕྱི་འབྲས་ལའང་ཤ་འབྲས་དང་རུས་འབྲས་དང་རྩ་འབྲས་བཅས་གསུམ་དུ་དབྱེ་བ་ཡིན་ནོ། །
1



ས་བཅད་གསུམ་པ། རྟགས།
དང་པོ། ཕྱི་འབྲས།
ཕྱི་རྟགས་རྩ་རྒྱུད་ཕྲ་འདར་སྐྲངས་མནན་སྲ། །ཤ་ཡི་འབྲས་ནི་ཉུང་གཤེར་འཁྱགས་པ་
འདྲ། ། རུས་འབྲས་རུས་པ་མདོག་འགྱུར་རྩི་ཉམས་ཟོས། ། ཡང་ན་རུས་སྟེང་ལྕགས་ཀྱི་གཟེར་
བཏབ་འདྲ། ། རྩ་འབྲས་སྐྲངས་ཤིང་སྦྲུལ་ནག་ཁྲོས་པ་འདྲ། ། །
ཞེས་པ་སྟེ། ཕྱི་འབྲས་ཀྱི་རྟགས་ནི་རྩ་རྒྱུད་ཕྲལ་འདར་བ་དང་སྐྲངས་པ་མནན་ན་སྲ་བ་ཡིན། ཤ་ཡི་
འབྲས་ནི་ཞུང་གཤེར་འཁྱག་པ་དང་འདྲ། རུས་པའི་འབྲས་ནི་རུས་པའི་མདོག་འགྱུར་ཞིང་རྩི་ཉམས་ལ་ཟོས་པ་
དང་ཡང་ན་རུས་པའི་སྟེང་དུ་ལྕགས་ཀྱི་གཟེར་བུ་བཏབ་པ་དང་འདྲ། རྩ་འབྲས་ནི་རྩ་རྒྱུད་སྐྲངས་ཤིང་སྦྲུལ་ནག་
ཁྲོས་པ་དང་འདྲའོ། །
གཉིས་པ། ཁོང་འབྲས། །
ཁོང་འབྲས་སྐྲན་ལྟར་རེག་པ་སྲ་བའམ། ། མི་མངོན་གཏིང་ནུབ་ཟས་ལ་འཁྲེན་པ་སྟེ། །
སྨིན་ནས་གྱེན་ཐུར་གཉིས་ཀར་རྣག་རྡོལ་འགྱུར། །
ཞེས་པ་སྟེ། ཁོང་འབྲས་ཀྱི་རྟགས་ནི་སྐྲན་ལྟར་རེག་པའི་ཚེ་སྲ་བའམ་མི་མངོན་ཞིང་གཏིང་དུ་ནུབ་པ་དང་
ཟས་ལ་སྲེད་པ་ཆེ་ཞིང་། ཡུན་ལོན་ནས་སྨིན་པའི་ཚེ་གྱེན་ཐུར་གཉིས་ཀར་རྣག་རྡོལ་བར་འགྱུར་རོ། །
གསུམ་པ། འཁྲུལ་སོ་བསལ་བ།
དེ་ཡི་བརྟག་པ་གུལ་ནག་ལྡོང་རོས་དང་། ། བ་བླ་མུ་ཟི་མཚལ་མཉམ་དྲི་ཆུ་སྦྱར། ། རྨ་ཅན་
རྨ་མེད་གང་ཡིན་དོགས་སར་བྱུག ། མིན་ན་མི་འབྱར་ཡིན་ན་འབྱར་པ་ལ། ། ཤུལ་དུ་ཤ་རོ་བྱུང་
ན་འཁྲུལ་བ་མེད། །
ཅེས་པ་སྟེ། སྤྱིར་འབྲས་སྐྲངས་ཡིན་པ་ལ་ཁྱད་པར་དེ་ལ་གཉན་ཞུགས་ཡོད་མེད་ཀྱི་འཁྲུལ་སོ་རྫས་ཀྱིས་
112



བསལ་བ་ནི་གུ་གུལ་ནག་པོ་དང་། ལྡོང་རོས བབླ། མུ་ཟི། མཚལ་རྣམས་མཉམ་སྦྱོར་བྱས་པ་ལོ་བརྒྱད་དྲི་ཆུ་
དང་སྦྱར་བ་རྨ་གང་ཡོད་ཀྱི་དོགས་སར་བྱུག་པས་འབྲས་ཡིན་ན་འབྱར་ལ་ཤུལ་དུ་ཤ་རོ་བྱུང་ན་ཡང་གཉན་འབྲས་
ཡིན་པར་ངེས་ལ། དེ་ལས་ལྡོག་ན་མིན་ནོ། །
ས་བཅད་བཞི་པ། བཅོས་ཐབས།
དང་པོ། སྨན།
༡ ཁོད་དུ་བསྟེན་པ།
ནད་འདིའི་རྐྱེན་ནི་གཙོ་བོ་གཉན་ཡིན་པས། ། ཁོང་སྨན་བྱ་ཁྱུང་ལྔ་བ་ཚད་ལྡན་སྟེང་། །
དངུལ་ཆུ་ཀླུ་བདུད་བྱང་ལྟས་ཕུར་ནག་དང་། ། བྲག་སྤོས་བཅས་པ་བསྣན་བཏང་ཁོང་གཉན་
བསྡུ། ། གཞན་ཡང་གོང་བཤད་དངུལ་ཆུ་བཅུ་བཞི་དང་། ། རྒྱུད་རྒྱལ་ལས་བཤད་དངུལ་ཆུ་བཅོ་
བརྒྱུད་པ། ། ཀླུ་བདུད་བཅོ་བརྒྱད་པ་སོགས་གང་འཕྲོད་གཏོང་། །
ཞེས་པ་སྟེ། ནད་འདིའི་རྐྱེན་གཙོ་བོ་ནི་གཉན་ཡིན་པས། ཁོང་སྨན་དུ་བྱ་ཁྱུང་ལྔ་བ་ཚད་ལྡན་གྱི་སྟེང་དུ་
དངུལ་ཆུ་དང་། ཀླུ་བདུད་རྡོ་རྗེ། རི་ཁ་བྱང་ལྟས་སུ་སྐྱེས་པའི་ཕུར་མོང་ནག་པོ་ཁ་འབུས་སད་ཀྱིས་མ་ཁྱེར་བའི་
ཁཎྜ་འམ་ལོ་མ། བྲག་སྤོས་བཅས་བསྣན་པ་བཏང་བས་ཁོང་གཉན་བསྡུ་བར་བྱེད་ཅིང་། གཞན་ཡང་གོང་
བཤད་ཀྱི་དངུལ་ཆུ་བཅུ་བཞི་དང་། རྒྱུད་ཀྱི་དངུལ་ཆུ་བཅོ་བརྒྱད། ཀླུ་བདུད་བཅོ་བརྒྱད་སོགས་གང་འཕྲོད་
པའི་སྦྱོར་བ་ཁོང་དུ་བསྟེན་དགོས་སོ། །
༢ ཕྱི་ནས་བྱུག་པ།
བྱུགཔ་ཤ་ཡི་འབྲས་ལ་དབྱི་མོང་ཤུན། ། གྲུབ་ཀ་ཐར་ནུ་སྦྲང་རྒོད་བཞི་སྦྱར་ལ། ། རུས་
འབྲས་དངུལ་ཟངས་སེ་འབྲས་རྒྱ་ཚྭ་དྭ། ། ཕག་ཚིལ་རྣམས་སྦྱར་རྩ་འབྲས་དེ་བཞིན་དུ། ། རྒྱ་ཚྭ་
རྒུ་དུས་ལྡོང་རོས་སྦྲང་རྒོད་དེ། ། གསུམ་ག་བི་ཥ་ དང་བཅས་སྦྱར་ལ་བྱུག །
ཅེས་པ་སྟེ། ཕྱི་ནས་བྱུག་སྨན་ནི་ཤ་འབྲས་ལ་དབྱི་མོང་ཤུན་པ། སྲུབ་ཀ་བ། ཐར་ནུ། བི་ཥ་བཅས་
བཞི་བོ་སྦྲང་རྒོད་དང་སྦྱར་ནས་བྱུག་པ་དང་། རུས་འབྲས་ལ་དངུལ་ཐལ་དང་ཟངས་ཐལ། བསེ་འབྲས་ཏེ་མ་ནི་
ཁྲག་ཅན། བི་ཥ། རྒྱ་ཚྭ། དྭ་བ། ཕག་ཚིལ་བཅས་སྦྱར་བ་བྱུག་པ་དང་། རྩ་འབྲས་ལ་ཡང་དེ་བཞིན་དུ་རྒྱ་ཚྭ།
113



རྒུ་དྲུས། ལྡོང་རོས། སྦྲང་རྒོད། བི་ཥ་བཅས་སྦྱར་པ་སོགས་བྱུགས་དགོས་སོ། །
གཉིས་པ། དཔྱད།
༡ ཕྱི་འབྲས།
དཔྱད་དུ་ཕྱི་འབྲས་མི་རུས་ཉ་ཡི་ཤ ། སྤུ་རྩ་རེ་ལྕག་ཅོང་ཞི་གཞིར་བཞག་སྟེང་། ། ཤ་ལ་
བདུདརྩི་ལྔ་བསྣན་ལུམས་ཀྱིས་འདུལ། །རུས་ལ་པི་ལིང་ར་མཉེ་འབའ་ཆ་དང་། །རུས་སྣ་སྣ་
ཚོགས་རྩ་ལ་མཚལ་ཚ་ལ། ། བསིལ་བའི་སྔོ་སྣ་བསྣན་པའི་ལུམས་ཀྱིས་འདུལ། ། མ་ཞི་ཀུན་ལ་སྒ་
དང་པི་པི་ལིང་། ། ཕོ་རིས་གོ་སྙོད་གཡེར་མ་ལྕམ་འབྲུ་དང་། ། ལན་ཚྭ་ཤུ་དག་བི་ཥ་ གྲུམ་ཀླད་
སྦྱར། ། ཞག་འགའ་བཅིངས་ལ་དེ་རྗེས་རྨ་ཡོད་ན། ། རྒྱ་ཚྭ་དོམ་མཁྲིས་སྒ་དང་པི་ལིང་ཕོ། ། དྭ་
བ་རྒུ་དུས་ཐར་ནུ་དབྱི་མོང་གི ། མྱུ་གུ་རྡོ་ཐལ་རེ་ལྕག་ལྕེ་ཚ་དང་། ། བུལ་ཏོག་སྦྲང་རྒོད་སྦྱར་བའི་
བཅུ་བཞི་བའི། ། རེང་བུ་མ་ཆོད་བར་དུ་རྨ་ནང་བརྫང་། ། ཡང་ན་རེ་ལྕག་བི་ཥ་ སྤྱང་ཚེར་
རྩ། ། ཝ་དང་རི་བོང་བྲུན་རྣམས་ནུས་ལྡན་བསྲེགས། ། དངུལ་ཐལ་དོམ་མཁྲིས་གུ་གུལ་དཀར་པོ་
སྦྱར། ། རེང་བུ་གོང་བཞིན་ཞག་འགའི་བར་དུ་འཇུག ། ཆོད་ནས་རྒུ་དུས་བ་བླ་ཡུང་ལྡོང་
རོས། ། དོམ་མཁྲིས་ཀ་ར་གོ་ཙན་ཐང་ཆུ་བྱུག ། དེ་ཡིས་ཤའུ་མྱུར་དུ་སྐྱེ་བར་བྱེད། ། སྤྱི་རུ་ནད་
འདིའི་རྒྱུ་ནི་ཁྲག་ཡིན་པས། ། གང་ཉེའི་རྩ་ཁ་ཡང་ཡང་གཏར་བའམ། ། སྐྲངས་པོ་རྔབས་རྭས་
འཇིབ་ལ་ཁྲག་ངན་དབྱུང་། །
ཞེས་པ་སྟེ། དེ་ཡང་ཕྱི་འབྲས་བཅོས་པ་ལ་མི་རུས་དང་ཉ་ཤ་སྤུ་རྩ། རེ་ལྕག་ཅོང་ཞི་རྣམས་སྦྱར་བ་གཞིར་
བཞག་གི་སྟེང་ལ་ཤ་འབྲས་ཡིན་ན་བདུད་རྩི་ལྔ་ལུམས་ཀྱིས་འདུལ་དགོས་པ་དང་། དེ་བཞིན་དུ་རུས་འབྲས་ཡིན་
ན་པི་པི་ལིང་དང་། ར་མཉེ། འབའ་ཆ། རུས་སྣ་སྣ་ཚོགས་བསྣན་ནས་ལུམས་ཀྱིས་འདུལ་དགོས་པ། རྩ་
འབྲས་ཡིན་ན་མཚལ་དང་ཚ་ལ། བསིལ་བའི་སྔོ་སྣ་ཚོགས་བསྣན་པའི་ལུམས་ཀྱིས་འདུལ་དགོས། དེ་ཡིས་མ་ཞི་
ན་ཀུན་ལ་སྒ་དང་པི་པི་ལིང་། ཕོ་བ་རིས། གོ་སྙོད། གཡེར་མ། ལྕམ་འབྲུ། ལན་ཚྭ། ཤུ་དག བི་ཥ།
ཀླུམ་ཀླད་བཅས་སྦྱར་བ་ཞག་འགའ་ལ་བཅིངས་ནས་དེ་རྗེས་རྨ་ཡོད་ན་རྒྱ་ཚྭ། དོམ་མཁྲིས། པི་པི་ལིང་། ཕོ་བ་
རིས། དྭ་བ། ཆུ་དུས། ཐར་ནུ། དབྱི་མོང་གི་མྱུ་གུ རྡོ་ཐལ། རེ་ལྕག ལྕེ་ཚ། བུལ་ཏོག སྦྲང་རྒོད་
བཅས་སྦྱར་བའི་བཅུ་བཞིའི་རེང་བུ་མ་ཆོད་བར་དུ་རྨ་ནང་བརྫང་བ། ཡང་ན་རེ་ལྕག བི་ཥ། སྤྱང་ཚེར་རྩ་བ།
ཝ་དང་རི་བོང་གི་བྲུན་རྣམས་ནུས་ལྡན་དུ་བསྲེགས་པ། དངུལ་ཐལ། དོམ་མཁྲིས། གུ་གུལ་དཀར་པོ་སོགས་
114



དང་སྦྱར་བའི་རེང་བུ་གོང་བཞིན་ཞག་འགའི་བར་རྨ་ཁའི་ནང་འཇུག་དགོས། དེ་ནས་སྐྲངས་པའི་རྣག་ཁྲག་
ཆོད་ནས་རྒུ་དུས་དང་བ་བླ། ཡུང་བ། དོམ་མཁྲིས། ལྡོང་རོས། ཀ་ར། མི་ཀླད། ཐང་ཆུ་རྣམས་སྦྱར་བ་
བྱུགས་པས་དེ་ཡིས་ཤའུ་མྱུར་དུ་སྐྱེ་བར་བྱེད་ཅིང་རྨ་གསོ་སླ་བ་ཡིན། མདོར་ན་ནད་འདིའི་རྒྱུ་ནི་ཁྲག་ཡིན་པའི་
ཕྱིར། གང་ཉེའི་རྩ་ཁ་ཡང་ཡང་ཕྱེ་ལ་གཏར་ཁྲག་ཕྱིར་འབྱིན་པའམ་སྐྲངས་པར་རྔབས་རྭ་རྒྱབ་ནས་ཁྲག་ངན་
ཕྱིར་དབྱུང་བར་བྱ་དགོས་སོ། །
༢ ཁོད་འབྲས།
ཁོང་འབྲས་སྨིན་དུ་མི་གཞུག་གསར་དུས་བཅོས། ། དང་པོ་སྨྱུང་བྱ་བོང་ང་བྱི་ཏང་ག །
དུག་ཉུང་སྒྲོན་ཤིང་ཕོ་བ་རིས་བསྐོལ་བླུད། ། དེ་ནས་སྤྱི་བཅོས་སྐབས་ཀྱི་ཁོང་སྨན་བསྟེན། ། མ་
ཐུབ་ཁྱུང་ལྔའི་སྟེང་དུ་བྱང་ཁྲ་དང་། ། རྒྱ་ཚྭ་མཚལ་དཀར་སྡིག་སྲིན་ཚ་ལ་དང་། ། ཆུ་སེར་སྨན་
གསུམ་བསྣན་པའི་རྒྱུན་བཤལ་ལམ། ། དྲག་པོ་གནམ་ལྕགས་ཟིལ་བའི་བཤལ་གྱིས་སྦྱང་། །
ཞེས་པ་སྟེ། དེ་ཡང་ཁོང་འབྲས་ནི་སྨིན་དུ་མི་འཇུག་པར་གསར་བའི་དུས་སུ་བཅོས་དགོས་ལ་དང་པོ་ཁ་
ཟས་སྨྱུང་བར་བྱས་རྗེས་སྨན་དུ་བོང་ང་དང་བྱི་ཏང་ག་དུག་ཉུང་། སྒྲོན་ཤིང་། ཕོ་བ་རིས་བཅས་བསྐོལ་བའི་ཁུ་
བ་བླུད་དགོས། དེ་ནས་གོང་གི་སྤྱི་བཅོས་སྐབས་ཀྱི་ཁོང་སྨན་རྣམས་གཏོང་། ཞི་བྱེད་དེས་ཀྱང་མ་ཐུབ་ན་ང་
ལྔའི་སྟེང་དུ་བྱང་བ་དམར་ཁྲ་དང་རྒྱ་ཚྭ། མཚལ་དཀར། སྡིག་སྲིན། ཚ་ལ། སྤོས་དཀར། ཐལ་ཀ་རྡོ་རྗེ།
སོ་མ་རཱ་ཛ་སོགས་བསྣན་པའི་རྒྱུན་བཤལ་ལམ་དྲག་པོ་གནམ་ལྕགས་ཟིལ་བའི་བཤལ་གྱིས་སྦྱོང་བྱ་དགོས་པ་དང་།
དོན་སྣོད་གང་ལ་བབས་པའི་རང་རྩའང་གཏར་དགོས་པ་ཡིན་ནོ། །
གསུམ་པ། ཟས་སྤྱོད།
ཟས་སྤྱོད་ཕལ་ཆེར་གཉན་ཚད་སྤྱི་བཞིན་ལ། ། ཚྭ་དང་སྐྱུར་གཉིས་འབྲས་ཀྱི་དུག་ཡིན་
པས། ། འདི་གཉིས་རེ་ཞིག་བར་དུ་འཛེམ་པར་བྱ། ། ཅུང་ཟད་ཡང་བའི་ཤ་གསར་ལ་སོགས་
པ། ། རྩ་ཆུའི་བབས་དང་བསྟུན་ཏེ་རིག་པས་དཔྱད། ། །
ཅེས་པ་སྟེ། ཟས་དང་སྤྱོད་ལམ་གཉིས་ཕལ་ཆེར་གཉན་ཚད་སྤྱི་བཞིན་ཡིན་ལ། ཟས་སུ་ཚྭ་དང་སྐྱུར་
གཉིས་ནི་འབྲས་ཀྱི་དུག་ཡིན་པས་འདི་གཉིས་རེ་ཞིག་བར་དུ་མི་བསྟེན་པར་འཛེམ་དགོས་ཀྱང་ནད་གཞི་ཅུང་ཟད་
ཡང་བའི་རིགས་ལ་ཤ་གསར་སོགས་རྩ་ཆུའི་བབས་དང་བསྟུན་པ་རིག་པས་དཔྱད་དེ་བསྟེན་པར་བྱ་དགོས་པ་ཡིན།
115



སྤྱོད་ལམ་ལ་ཚད་གདུང་དང་ཉིན་པར་གཉིད་ལོག་པ་དང་དྲག་ཤུལ་གྱི་ལས་སོགས་ལའང་འཛེམ་དགོས་སོ། །
བསམ་གཞིགས། །
༡ གཉན་འབྲས་ཀྱི་རྒྱུ་རྐྱེན་དང་དབྱེ་བ་ཇི་ལྟར་ཡིན་ནམ།
༢ གཉན་འབྲས་ཀྱི་ཁྱད་པར་གྱི་རྟགས་ཇི་འདྲ་འབྱུང་ངམ།
༣ གཉན་འབྲས་ཀྱི་ཐུན་མོང་མ་ཡིན་པའི་བཅོས་ཐབས་ཇི་ལྟར་བྱ་དགོས་སམ།
116



ལེའུ་བཅུ་བཞི་པ། - གཉན་ནད་འཛུམ་བུ་ལྟག་དགྱེ།
གཉན་ནད་འཛུམ་བུ་ལྟག་དགྱེ་ཟེར་བ་ནི་གཉན་ཚད་རྒྱུངས་པར་བབས་པས་ལུས་ལྟག་པར་དགྱེ་ཞིང་
འཐེན་འགྲོ་བ་དང༌། ཁ་གཙིགས་ཤིང་བཞིན་ཉམས་པར་འགྱུར་བའི་ནད་ཅིག་ཡིན།
ས་བཅད་དང་པོ། རྒྱུ་རྐྱེན།
རྒྱུ་རྐྱེན་གཉན་ཚད་སྤྱི་དང་མཐུན་པ་ལ། །
ཞེས་པ་སྟེ། གཉན་ནད་འཛུམ་བུ་ལྟག་དགྱེ་ཡི་རྒྱུ་དང་རྐྱེན་ནི་གཉན་ཚད་སྤྱི་དང་མཐུན་པ་ཡིན་ལ།
ཁྱད་པར་གཉན་སྡིག་པ་ཅན་དེ་ཉིད་མཁྲིས་པ་དང་སྡོངས་ལ་རླུང་གིས་རྐྱེན་བྱས་ཏེ་ཀླད་ཡུལ་དང་སྒལ་གཞུང་
སོགས་ལ་འབབ་ཅིང་། སྤྱིར་མ་ངེས་པ་སྣ་ཚོགས་འབྱུང་སྟེ་ན་བ་མེད་བཞིན་དུ་འཆི་བའང་ཡོད་དོ། །
ས་བཅད་གཉིས་པ། རྟགས།
རྟགས་དང་མངོན་ཚུལ་གཉན་ཚད་སྤྱི་བཞིན་སྟེང་། ། སྙིང་མི་དགའ་ལ་འཕྲལ་ཏུ་ལུས་
སྟོབས་འཆོར། ། དྲི་ཆུ་ཁྲག་གམ་མར་ནག་ལྟ་བུར་འབྱུང་། ། བཟུང་བས་མི་ཐུབ་ལྟག་པ་དགྱེད་
དགྱེད་འགྲོ། ། དྲུག་བདུན་ཞག་ལ་འཛུམ་བཅས་འཆི་བ་མང་། །
དེ་ཡང་ནད་འདིའི་རྟགས་དང་མངོན་ཚུལ་གཉན་ཚད་སྤྱི་དང་མཐུན་པའི་སྟེང་ལ་སྙིང་མི་དགའ་བ་དང་།
ནད་བྱུང་འཕྲལ་དུ་ལུས་པོའི་སྟོབས་འཆོར་ཞིང་དྲི་ཆུ་ཁྲག་གམ་མར་ནག་ལྟ་བུར་འབྱུང་། མགོ་གཟེར་བ་དང་
སྒལ་རྒྱུད་ལ་གཟེར་ཟུག་ཆེ་བ། བཟུང་བས་མི་ཐུབ་པར་གཟེར་ལྟག་པར་དགྱེད་དགྱེད་འཐེན་འགྲོ་བ་དང་།
ཞག་དྲུག་བདུན་གྱི་བར་མ་ཐུབ་ན་ནད་སྟོབས་ཆེན་པོ་སྟེ་འཛུམ་བཅས་སུ་འཆི་བ་མང་ངོ༌། །
117



ས་བཅད་གསུམ་པ། བསྲུང་ཐབས།
སྲུང་བྱེད་ ལས་ སྐར་ རྒྱལ་ ལ་ ཡིག་ འབྲུ་ འདི ད། ། ཁྱུང་ ལྔས་ དྲིལ་ ལ་ ཨ་ ནི་ བརྒྱ་རྩ་
བགྲངས། ། མཆིལ་མས་གདོང་བཀྲུ་ཐོ་རངས་ལྔ་ལྔ་ཟ། ། ཟླ་རེ་ཐུབ་ཅིང་ན་དུས་བསྟེན་ཀྱང་
འཕྲོད། །
ཅེ ས་པ་སྟེ། དེ་ཡང་སྲུང་བྱེད་ཀྱི་ཐབས་ལས་སྐར་མ་རྒྱལ་ལ་བབས་པའི་ཉིན་ཡི་གེ་ཇ་ཡིག་འདི་རྒྱུ་ཤོག་ལ་
བྲིས་ཏེ་ཁྱུང་ལྔས་དྲིལ་བར་བྱས་ལ་ཨ་ཞེས་བརྒྱ་རྩ་བགྲངས་རྗེས་མཆིལ་མས་གདོང་བ་བཀྲུ་ཞིང་ཐོ་རངས་ཀྱི་དུས་
སུ་ལྔ་རེ་ཟ། དེ་ལྟར་བྱས་པས་ཟླ་རེ་ལ་འགོག་སྲུང་བྱེད་ཐུབ་ཅིང་ན་བའི་དུས་སུ་བསྟེན་ཀྱང་འཕྲོད་དོ། ། །
་
ས་བཅད་བཞི་བ། བཅོས་ཐབས།
དང་པོ། སྨན།
སྨན་ནི་ དང་ པོ་ཕུར་ནག་ གླ་ གུལ་དང་། ། ཕག་བྲུན་རྒྱ་སྐྱེགས་བཙོད་དང་ སྟག་ཤའི་
ཐང་། ། ཞི་བྱེད་བྱ་ཁྱུང་ལྔ་བ་ཚད་ལྡན་སྟེང་། ། ཕུར་ནག་སྤྲུ་ནག་གསང་སྨན་བསྣན་པ་ཡི། །
སྨན་ནད་ཐོན་ངེས་ལན་འགའ་བཏང་བ་བསྔགས། ། ཡང་ན་སྨན་ཆེན་དང་ནི་ཤུག་ཚེར་ཅན། །
གླ་རྩི་གུ་གུལ་སྟག་ཤ་ཕུར་མོང་ནག ། ལྡོང་རོས་ཤ་ཆེན་ཤུ་དག་ཨ་རུ་ར། ། སྤྲུ་ནག་དྲི་ཆེན་སྦྱར་བ་
དྲི་ཆུས་དབུལ། ། གཉན་ནད་ཀུན་དང་ཁྱད་པར་འཛུམ་ལྟག་དགྱེད། ། འཇོམས་པའི་རྒྱལ་པོའི་
སྦྱོར་བ་རྡོ་རྗེ་ཞེས། ། ཚད་སྟོབས་ཆེ་ན་བོང་དཀར་ཁྲག་རྐང་དང་། ། གསེར་མེ་གླ་སྒང་ཧོང་ལེན་
ཏིག་ཏ་བསྣན། ། རླུང་རྟགས་ལྡན་ན་སྒོལ་ཐལ་སྲད་དཀར་དང་། ། ཀྱི་ལྕེ་ཕག་རིལ་ཚུལ་ལྡན་
བསྲེགས་པའི་ཐལ། ། གྲང་སྟོབས་གར་ནག་རྩ་ལྔ་ཛཱ་ ཏི་སྦྱར། ། ཚ་གྲང་རང་རང་སྐབས་ཐོབ་
ལྟག་པ་སྤྲད། །
ཅེས་པ་སྟེ། སྨན་ལས་དང་པོ་ཐང་གིས་བཅོས་པ་ནི་ཕུར་ནག་དང་གླ་རྩི། གུ་གུལ། ཕག་བྲུན། རྒྱ་
སྐྱེགས། བཙོད། སྟག་ཤ་བཅས་ཀྱི་ཐང་བསྟེན་དགོས། སྨན་ལས་ཞི་བྱེད་ཕྱེ་མ་ལ་བྱ་ཁྱུང་ལྔ་བ་ཚད་ལྡན་གྱི་
སྟེང་དུ་ཕུར་ནག་དང་། སྤུ་ནག ཕོ་རོག་ཤའམ་ཕག་བྲུན་བཅས་བསྣན་པའི་ཕྱེ་མ་སྨན་ནད་ཐོན་ངེས་ཙམ་དུ་
118



ལན་འགའ་ལ་བཏང་བ་བསྔགས་ཤིང་། ཡང་ན་སྨན་ཆེན་དང་ཤུག་ཚེར། གླ་རྩི། གུ་གུལ། སྟག་ཤ ཕུར་
ནག ལྡོང་རོས། ཤ་ཆེན། ཤུ་དག ཨ་རུ། སྤྲུ་ནག དྲི་ཆེན་བཅས་སྦྱར་བའི་ཕྱེ་མ་ལོ་བརྒྱད་དྲི་ཆུས་དབུལ།
འདི་གཉན་ནད་ཀུན་དང་ཁྱད་པར་འཛུམ་བུ་ལྟག་དགྱེད་ཀྱི་ནད་འཇོམས་པའི་རྒྱལ་པོའི་སྦྱོར་བ་རྡོ་རྗེ་ཞེས་ལ།
ཚད་པའི་སྟོབས་ཆེ་ན་འདིའི་སྟེང་ལ་བོང་དཀར་དང་མྱང་རྩི་སྤྲས། གསེར་གྱི་མེ་ཏོག གླ་སྒང་། ཧོང་ལེན།
ཏིག་ཏ་བཅས་བསྣན་པ། རླུང་གི་རྟགས་ཤས་ཆེ་ན་འདིའི་སྟེང་ལ་སྒོག་ཐལ་དང་སྲད་དཀར། ཀྱི་ལྕེ། ཕག་
རིལ་ཚུལ་ལྡན་བསྲེགས་པའི་ཐལ་བ་བཅས་བསྣན་པ། གྲང་བའི་སྟོབས་ཆེ་ན་འདིའི་སྟེང་ལ་གར་ནག་དང་རྩ་བ་
ལྔ། ཛཱ་ཏི་བཅས་བསྣན་པ་སོགས་ཚ་གྲང་རང་རང་གི་སྐབས་ཐོབ་ཀྱི་སྨན་དང་ལྟག་པ་སྤྲད་ནས་བསྟེན་དགོས་པ་
ཡིན་ནོ། །
གཉིས་པ། དཔྱད།
ཚིགས་པ་དྲུག་བདུན་ལྟག་པའི་སྡུད་སྒོ་རྣམས། ། རླུང་རྟགས་ཆེ་ན་ལྕགས་ཀྱི་ཏེལ་པས་
བསྲེག ། ཡང་ན་དྲག་པོ་བཅུ་གསུམ་བཤལ་གྱིས་སྦྱོང་། །
ཞེས་པ་སྟེ། དཔྱད་ལས་མེ་བཙས་བཅོས་པ་ནི་ཚིགས་པ་དྲུག་པ་དང་བདུན་པ། ལྟག་པའི་སྡུད་སྒོ་རྣམས་
སུ་མེ་བཙས་བསྲེག་པ་དང་། གལ་ཏེ་རླུང་རྟགས་སྟོབས་ཆེ་ན་དེ་རྣམས་སུ་ལྕགས་ཀྱི་ཏེལ་པས་ཀྱང་བསྲེག་དགོས་
པ་ཡིན་ལ། སྦྱོང་ནི་གཉན་ནད་སྤྱི་དང་མཐུན་པར་དྲག་པོ་བཅུ་གསུམ་གྱི་བཤལ་གྱིས་སྦྱོང་དགོས་སོ། །
གསུམ་པ། ཟས་སྤྱོད།
ཟས་སྤྱོད་གཉན་ཚད་སྤྱི་དང་མཐུན་པ་ཡིན། །
ཞེས་པ་སྟེ། ཟས་དང་སྤྱོད་ལམ་གྱི་སྤང་བླང་ནི་གོང་གི་གཉན་ནད་སྤྱི་དང་མཐུན་པར་གཉན་དང་སྲིན་ལ་
གནོད་པའི་དཀར་མངར་དམར་གྱི་རིགས་དང་དྲག་ཤུལ་སོགས་ལ་འཛེམ་དགོས་པ་ཡིན་ནོ། །
119



བསམ་གཞིགས།
༡ གཉན་ནད་འཛུམ་བུ་ལྟག་དགྱེ་ཞེས་པའི་ཛ་དྲག་གི་རང་བཞིན་ཇི་ལྟར་ཡིན་ནམ།
༢ གཉན་ནད་འཛུམ་བུ་ལྟག་དགྱེའི་ནད་རྟགས་མངོན་ཚུལ་ཇི་ལྟར་ཡིན་ནམ།
༣ གཉན་ནད་འཛུམ་བུ་ལྟག་དགྱེ་ཞེས་པའི་བཅོས་ཐབས་ཇི་འདྲ་བྱས་ན་ལེགས་སམ།
120



ལེའུ་བཅོ་ལྔ་པ། གཉན་ནད་མཁྲིས་པ་རྩར་རྒྱུག
གཉན་རིམས་མཁྲིས་པ་རྩར་རྒྱུག་ཅེས་པའི་ནད་འདི་ནི་ནད་ཀྱི་ངོ་བོ་དང་ནད་རྟགས་མངོན་ཚུལ་ལ་ལྟོས་
ནས་བཏགས་པའི་མིང་སྟེ། ནད་འདི་རང་བཞིན་ཟས་སྤྱོད་རྐྱེན་གྱིས་མཁྲིས་པ་འཕེལ་ནས་རྩར་རྒྱུག་པ་ཙམ་
ཞིག་མ་ཡིན་གྱི། ཕྱིའི་གཉན་རིམས་ནང་གི་ཁྲག་སྲིན་ལ་འཕོས་པའི་དུག་རླངས་ཀྱིས་མཁྲིས་པའི་གོ་འཕྲོག་ནས་
རྩར་རྒྱུགས་ཤིང་ནད་གདུག་པ་ཅན་དུ་འཕེལ་ཕྱིར་གཉན་རིམས་མཁྲིས་པ་རྩར་རྒྱུག་ཅེས་བཤད་པ་ཡིན་ལ་ད་དུང་
མིང་གཞན་རྒྱུ་ནད་མིག་སེར་དང་། ནག་པོ་གསུམ་བསྒྲིལ་དུ་རྣམ་གྲངས་སུ་བཤད་པ་ལྟར། ནད་འདི་བབས་མ་
ཐག་ཏུ་མིག་སེར་པོར་འགྲོ་བ་དང་། གཉན་ཚད་རླུང་གསུམ་གཅིག་ཏུ་བསྒྲིལ་ནས་བབས་པས་སུམ་བསྒྲིལ་
དུའང་བཏགས་པ་ཡིན།
ས་བཅད་དང་པོ། རྒྱུ།
དེ་རྒྱུ་གོང་དུ་བརྗོད་ལས་སྒེར་དུ་མེད། །
ཅེས་པ་སྟེ། གཉན་རིམས་མཁྲིས་པ་རྩར་རྒྱུག་འདིའི་རྒྱུ་ནི་གོང་དུ་གཉན་ནད་སྤྱིའི་སྐབས་བཞིན་བརྗོད་
ཟིན་པས་སྒེར་དུ་ནི་ཡོད་པ་མིན། །
ས་བཅད་གཉིས་པ། རྐྱེན།
ནད་འདི་ཀླུ་བདུད་བྱང་སྨན་རྐྱེན་བྱས་པས། ། མཁྲིས་ཚད་ཕྱི་རོལ་རྡུལ་གྱི་སྒོར་ཞུགས་
ཏེ། ། ནང་དུ་མཆིན་མཁྲིས་དོན་སྣོད་གཉིས་ལ་བབས། ། རང་སར་མི་གནས་རྩ་མིག་ཀུན་ཏུ་
རྒྱུག ། ཡར་ལ་མགོ་དང་ཀླད་པར་བད་ཡུལ་འཕྲོག ། མར་ལ་མཁལ་མ་རྒྱུངས་པར་ཆུ་ཡུལ་
འཕྲོག ། དོན་ལ་གློ་དང་སྙིང་ལ་རླུང་ཡུལ་འཕྲོག ། ཕོ་ལོང་རྒྱུ་མ་སྣོད་དུ་མཁྲིས་ཡུལ་འཕྲོག །
ཤ་ལྤགས་ཕྱིར་ཤོར་སྟོབས་དང་ཁ་དོག་འཕྲོག ། མཇུག་ཏུ་མཁྲིས་གནས་རླུང་གིས་སྤྱད་བྱས་
ནས། ། རང་གནས་སྲོག་རྩར་འཆོར་བས་འཚོ་བ་ཉུང་། །
121



ཞེས་པ་ནི། དེ་ཡང་ནད་འདི་ཀླུ་བདུད་དང་བྱང་སྨན་ཁྲོས་སམ་འཁྲུགས་པས་རྐྱེན་བྱས་ནས་ནད་ཀྱི་དུག་
སྟེ་གཉན་རིམས་མཁྲིས་ཚད་དེ་ལུས་ཀྱི་ཕྱི་རོལ་རྡུལ་གྱི་སྒོར་ཞུགས་ཏེ། ནང་དུ་མཆིན་མཁྲིས་དོན་སྣོད་གཉིས་ལ་
བབས་པར་གྱུར་ནས་ཁྲག་མཁྲིས་དང་བསྡོངས་ཏེ་རང་སར་མི་གནས་པར་རླུང་གིས་སྐྱེད་ནས་རྩ་མིག་ཕྲ་མོ་ཀུན་
ཏུ་རྒྱུག་ཅིང་། ཡར་ལ་མགོ་བོ་དང་ཀླད་པར་སོང་ནས་བད་ཀན་གྱི་ཡུལ་འཕྲོག་པ་དང་། མར་ལ་མཁལ་མ་དང་
རྒྱུངས་པར་ཞུགས་ནས་ཆུ་ཁམས་ཀྱི་ཡུལ་འཕྲོག་པ་དང་། དོན་གློ་བ་དང་སྙིང་ལ་ཞུགས་ནས་རླུང་གི་ཡུལ་འཕྲོག་
པ་དང་། སྣོད་ཕོ་བ་རྒྱུ་མའི་ཡུལ་དུ་མཁྲིས་པའི་ཡུལ་འཕྲོག་པ་དང་། ཕྱི་ཤ་ལྤགས་ཀྱི་ཡུལ་དུ་ཤོར་ནས་སྟོབས་
དང་ཁ་དོག་འཕྲོག་པ་དང་། མཇུག་ཏུ་མཁྲིས་པའི་ཡུལ་རླུང་གིས་སྤྱད་ནས་རང་གནས་སྲོག་རྩར་འཆོར་བའི་ཚེ་
ན་འཚོ་བ་ཉུང་བར་འགྱུར་འགྲོ་བ་ཡིན་ནོ། །
ས་བཅད་གསུམ་པ། རྟགས།
དང་པོ། སྤྱི།
དེ་རྟགས་གྲང་ཤུམ་བྱེད་ཅིང་རྒྱུ་བ་ཞན། །རྩ་ནི་སྟོང་ལ་མྱུར་ཞིང་ཁོང་ན་འདར། ། ཆུ་
མདོག་དམར་སེར་ཉོག་ཅིང་ཁོང་ནས་ལོག ། མགོ་དང་ཚིགས་གཞི་ན་ཞིང་ཟ་ཟི་འོང་། ། བར་དུ་
ནདརྒྱས་ཆུ་ནི་མར་ནག་འདྲ། ། མིག་སྤྲིན་ལྕེ་འོག་མུར་གོང་ཤ་མདངས་སེར། ། ཁ་ཁ་ལུས་ཚ་
གཉིད་ཆུང་དང་ག་འགག ། སེན་མོ་རྙིལ་དང་ལྕེ་མཆུ་དཀར་སེར་འོང་། ། མགོ་གཟེར་ལྕེ་མཆུ་
འགས་ཤིང་སོ་དྲེག་ཆགས། ། མཆིན་མཁྲིས་སྟེང་དུ་འདྲིལ་བ་མནན་མི་བཟོད། ། ནད་ཀྱི་དྲི་
དུགས་སྟོབས་དང་གཟི་མདངས་འཆོར། ། སྨིན་པའི་ལོང་མེད་བདུན་དགུའི་དུས་ན་འཆི། །
བླུན་པོ་འགའ་ཞིག་སྨིན་བྱེད་དུས་ལ་སྡོད། ། རྩ་སྤུན་ཤེས་པ་ཡང་ལ་ལུས་སྟོབས་ཤོར། ། ཕྱི་ཡི་
དྲོད་ཆུང་པགས་མདོག་གསེར་ལྟར་སེར། ། དུས་འདས་རང་གནས་སླེབས་པས་ཟློག་ཐབས་
མེད། ། དེ་ཕྱིར་མ་སྨིན་དུས་ན་བྱ་ར་སྒྲིམས། ། །
ཞེས་པ་སྟེ། དེ་ཡང་ནད་འདིའི་སྤྱི་རྟགས་ལ་གྲང་ཤུམ་བྱེད་ཅིང་ཤེས་པ་ལྕི་ལ་འཐིབས་པས་བསམ་བློའི་རྒྱུ་
བ་ཞན་པ་དང༌། རྩ་རྒྱུད་སྟོང་ལ་མྱུར་ཞིང་ཁོང་ན་འདར་བ། དྲི་ཆུའི་མདོག་དམར་སེར་ལ་ཉོག་ཅིང་ཁོང་ནས་
ལོག་པ་དང་། མགོ་དང་ཡན་ལག་གི་ཚིགས་གཞི་ན་བ། ཟ་ཟི་འོང་བ། བར་དུ་ནད་རྒྱུས་ན་དྲི་ཆུའི་མདོག་མར་
ནག་འདྲ་སྟེ་ཀླུ་བ་ཆུང་ལ་རས་དང་བལ་འདབ་བཅུག་ན་སེར་པོར་འགྲོ་བ་དང་། མིག་སྤྲིན་དང་ལྕེའི་འོག་དང་
122



མུར་གོང་རྣམས་ཀྱི་ཤ་མདངས་སེར་བ་དང་། ཁ་ཁ་ལ་ལུས་ཀྱི་ཤ་དྲོད་ཚ་ཞིང་གཉིད་ཆུང་བ། དང་ག་འགག་པ།
སེན་མོ་དང་སོ་རྙིལ། ལྕེ་དང་མཆུ་བཞིའི་མདོག་དཀར་སེར་འོང་བ། མགོ་གཟེར་ལ་ལྕེ་དང་མཆུ་གཉིས་འགས་
ཤིང་སོ་ལ་དྲེག་པ་ཆགས་པ་དང་། མཆིན་པ་དང་མཁྲིས་པའི་སྟེང་དུ་འདྲིལ་བ་མནན་ན་མི་བཟོད་ཅིང་ནད་ཀྱི་དྲི་
དུགས་པ་དང་སྟོབས་དང་གཟི་མདངས་རྣམས་འཆོར་ཞིང་སྨིན་པའི་ལོང་མེད་པར་ཞག་བདུན་ནམ་དགུའི་དུས་
ན་འཆི་བར་འགྱུར་ཀྱང་། བླུན་པོ་འགའ་ཞིག་གིས་སྨིན་བྱེད་ཀྱི་དུས་ནམ་བྱུང་བར་ལ་སྒུག་སྡོད་བྱེད་ཀྱང་དེ་ལྟར་
བྱས་པས་རྩ་སྤུན་པ་སྟེ་ཕྲལ་འཕར་མྱུར་ཞིང་ཤེས་པ་ཡང་ལ་ལུས་ཀྱི་སྟོབས་ཤོར་བ་དང་། ཕྱིའི་དྲོད་ཆུང་ལ་
པགས་པའི་མདོག་གསེར་ལྟར་སེར་བར་སོང་ན་བཅོས་པའི་དུས་ལས་འདས་པ་སྟེ་རང་གནས་སྲོག་རྩར་སླེབ་པས་
དེ་ལ་ཟློག་པའི་ཐབས་མེད་པར་འཆི་བར་འགྱུར་བས། དེའི་ཕྱིར་ན་མ་སྨིན་པའི་དུས་སུ་གསོ་བར་བྱ་ར་བསྒྲིམ་
དགོས་པ་ཡིན་ནོ། །
གཉིས་པ། བྱེ་བྲག་
ཁྱད་པར་མགོར་བྲོས་ཀླད་གཟེར་སྣ་ཁྲག་འཛག ། གློར་བབས་རོ་སྟོད་གཟེར་ལ་ལུད་པ་
སེར། ། མཁལ་བབས་མཁལ་རྐེད་ན་ཞིང་དྲི་ཆུ་སྡོམ། ། ཕོ་བར་བབས་ན་ཁ་ཁ་མཁྲིས་པ་སྐྱུག །
རྒྱུ་མར་བབས་ན་ཟུག་ཆེ་ཚན་ཆེན་འཁྲུ། ། དེ་རྟགས་མི་འགྱུར་འཁྲུལ་མེད་ནད་རྟགས་ཡིན། །
ཞེས་པ་སྟེ། དེ་ཡང་ཁྱད་པར་དུ་མཁྲིས་པ་རྩར་རྒྱུག་ཏེ་མགོར་བྲོས་ན་ཀླད་གཟེར་དང་། སྣ་ཁྲག་འཛག་
ཅིང་། གློ་བར་བབས་ན་རོ་སྟོད་གཟེར་བ་དང་ལུད་པ་སེར་བོ་ལུ་བ། མཁལ་མར་བབས་ན་མཁལ་རྐེད་ན་ཞིང་
དྲི་ཆུ་སྡོམ་པ་དང་། ཕོ་བར་བབས་ན་ཁ་ཁ་བ་དང་མཁྲིས་པ་སྐྱུག་པ། རྒྱུ་མར་བབས་ན་ཟུག་ཆེ་ལ་ཚན་ཆེན་སྟེ་
བུངས་ཆེར་འཁྲུ་བ་སོགས་འབྱུང་བ་དེ་རྣམས་ནི་མི་འགྱུར་འཁྲུལ་མེད་ཀྱི་རྟགས་ཡིན་ནོ། །
ས་བཅད་བཞི་པ། སྲུང་ཐབས།
སྲུང་བྱེད་སྲོག་དང་བསྲུང་བའི་སྔགས་འདི་བགྲང་། ། ཨོཾ་ ཚལ་དུ་ཚལ་དུ་སདྷ་བྷཧ་ན་ཤ་ཡ་
ན་བ་ཡ། །ཏྲི་མ་ཛ་ཏྲི་མ་ཛཱ བྷན་དྷ་ ཡ་རྦད་ཕཊ་སྭཱ་ཧཱ། ། འདི་བྲིས་ནག་པོའི་ཁྲག་གསུམ་
བཙན་དུག་བྱུགས། ། རབ་གནས་སྤྱི་བཞིན་བཏགས་ཀྱང་ཐུབ་པ་ཡིན། །
ཞེས་པ་སྟེ། བསྲུང་ཐབས་ལ་སྲོག་སྔགས་དང་བསྲུང་སྔགས་གཉིས་སུ་ཡོད་ལ། སྲོག་སྔགས་ནི་ལྷོ་ཚལ་དུ་
123



ཚལ་དུ་སདྷ་བྷཧ་ན་ཤ་ཡ་ན་བ་ཡ་ཞེས་པ་འདི་དང་། བསྲུང་སྔགས་ནི་ཏྲི་མ་ཛ་ཏྲི་མ་ཛཱ བྷན་དྷ་ཡ་རྦད་ཕཊ་སྭཱ་
ཧཞེས་པ་འདི་རྒྱ་སྣག་གིས་རྒྱ་ཤོག་ལ་བྲིས་ཏེ་བྱ་ཁྱི་ཕག་ནག་སྟེ་ནག་པོའི་ཁྲག་གསུམ་དང་བཙན་དུག་རྣམས་
བྱུགས་ལ་རབ་གནས་སྤྱི་བཞིན་བྱས་ནས་བཏགས་ཀྱང་ཐུབ་པ་ཡིན་ནོ། །
ས་བཅད་ལྔ་པ། བཅོས་ཐབས།
དང་པོ། སྤྱི་བཅོས།
༡ སྨན།
（༡) ཐང་།
སྨན་ནི་དང་པོ་རྩ་ཡི་འབྲོས་འཕྲང་བསྡམ། ། མི་དོམ་མཁྲིས་པ་གླ་རྩི་བོང་ང་དཀར། ། རྒྱ་
དྲུས་ཆོས་སྨན་བྲག་ཞུན་ཡུང་བ་རྣམས། ། ལོ་བརྒྱད་ཆུ་ལ་སྦྱངས་ལ་ཁོང་དུ་བཏང་། ། སླེ་ཏྲེས་
ཆིག་ཐང་བཞི་ཐང་ལྟག་པ་སྤྲད། །དེ་ཡང་མོད་ལ་བསྟུད་ནས་ཐེངས་འགའ་བཏང་། །
ཞེས་པ་སྟེ། དེ་ཡང་སྨན་ལས་ཐང་གིས་རྩ་ཡི་འབྲོས་འཕྲང་བསྡམ་པ་ནི་མི་མཁྲིས་དང་དོམ་མཁྲིས། གླ་
རྩི། བོང་དཀར། རྒུ་དྲུས། ཆོས་སྨན་སྟེ་རབ་བདུད་རྩི་སྨན་སྒྲུབ་བོ། ། བྲག་ཞུན། ཡུང་བ་རྣམས་ལོ་བརྒྱད་
དྲི་ཆུར་སྦྱངས་ལ་ཁོང་དུ་བཏང་། ཡང་ན་སླེ་ཏྲེས་ཆིག་ཐང་ངམ་མ་ནུ་བཞི་ཐང་གཉིས་གང་རུང་ལྟག་པ་སྤྲད་ནས་
བསྟུད་མར་ཐེངས་འགའ་བཏང་ངོ་། །
（༢)ཕྱེ་མ། །
འཛིན་པ་ཨ་རུ་གསེར་མདོག་མིང་ཅན་ནག ། གི་ཝཾ་ གླ་རྩི་གྲི་ཤ་དྲི་ཆུས་འཕུལ། ། སྨན་
ནད་ཐོན་ པ་ གསུམ་ ཡང་ བསྟུད་ བཏང་ ངམ། ། གོང་ གི་ འཆི་ བདག་ གཡུལ་ རྒྱལ་ ཉེར་ དགུ་
བཏང་། ། ཡང་ན་སྨན་རྒྱལ་ག་བུར་དཀར་པོ་ཡིས། ། རྒྱས་པའི་ཚད་པ་མ་ལུས་འཇོམས་པར་
བྱེད། ། ག་བུར་ནག་པོས་སྙིང་སྲོག་ཚད་པ་འཇོམས། ། ག་བུར་སྔོན་པོས་སྣོད་ཀྱི་མཁྲིས་པ་
སེལ། ། ག་བུར་སྨུག་པོས་མཁལ་མཆིན་ཚད་པ་འཇོམས། ། ཨ་གར་སྙིང་སྲོག་བསིལ་གསུམ་གློ་
མཆིན་དང་། ། བོང་དཀར་རྒྱུ་ལོང་འབྲུག་གི་རུས་པ་ཡིས། ། ཚད་པ་སྤྱི་འཇོམས་མི་ཐོད་མགོ་
ནད་སེལ། ། བ་ཤ་སྤང་རྩི་ཧོང་ལེན་ཁྲག་འཁྲུགས་འཇོམས། ། ཨ་བྱག་ཚེར་སྔོན་གཟེར་དང་ཆུ་
སེར་སེལ། ། བོང་ནག་གུ་གུལ་གཉན་རིམས་འཛིན་པ་ཡིས། ། ཁྲག་གཟེར་གཉན་དང་ཏིག་ཏས་
124



མཁྲིས་ཚད་འཇོམས། ། སེ་འབྲུས་ཕོ་བ་སུག་སྨེལ་དོན་སྣོད་སྤྱིའི། ། ཁ་འཛིན་ཨ་རུ་གསེར་མདོག་
འདུ་བ་སྙོམས། ། ཀ་ར་དཀར་པོ་བཞི་འགྱུར་རྟ་ལ་བསྐྱོན། ། ག་བུར་དྲག་པོའི་སྦྱོར་བ་ཉེར་
གསུམ་འདིས། ། ནག་པོ་གསུམ་འགྲིལ་ལ་སོགས་གཉན་ཚད་རླུང་། ། འཐབ་པའི་རིགས་ཀུན་རྣ་
འོན་གཉིད་འཐིབས་སོགས། ། སྟོད་སྨད་བར་གྱི་ནད་རིགས་ཀུན་ལ་བསྔགས། ། རྟ་ཡང་གངས་
ཆུ་ཆང་སོགས་ཡ་འུད་མེད། ། སྨན་ལོག་ཉེས་པ་མེད་པ་གོང་སྨན་སོགས། ། སྟོད་སྨན་མཁས་པའི་
ཕྱག་བཞེས་ཉམས་མྱོང་ཅན། ། དེ་ནས་ཆད་པའི་མེ་དབལ་བསད་པ་ལ། ། གོང་བཤད་སྤང་རྩི་
བཅུ་གཉིས་བཏང་བའམ། ། གཙོ་བརྒྱད་དེ་བ་ལྔ་བ་བསྣན་ལ་བཏང་། ། དེ་རྗེས་གི་ཝཾ་ གུར་ཀུམ་
དུགམོ་ཉུང་། ། ཧོང་ལེན་ཏིག་ཏ་སྐྱེར་ཤུན་བོང་ང་དཀར། ། ཀྱི་ལྕེ་བྲག་ཞུན་ལྕམ་རྩ་སེ་བའི་
མེ། །ཞིབ་བཏགས་དུས་བཞིར་བཏང་བས་ཚད་ལྷག་འཇོམས། །
ཞེས་པ་སྟེ། དེ་ཡང་སྨན་ལས་ཕྱེ་མས་གཉན་གྱི་རི་བོ་བསྙིལ་བ་ནི། འཛིན་པ་དང་ཨ་རུ་ར། མིང་ཅན་
ནག་པོ། གི་ཝཾ། གླ་རྩི། གྲི་ཤ་བཅས་སྦྱར་བ་དྲི་ཆུས་འཕུལ་ལ་སྨན་ནད་ཐོན་པ་ལན་སུམ་ཡར་བསྟུད་ནས་
བཏང་བའམ་ཡང་ན་གོང་གི་འཆི་བདག་གཡུལ་རྒྱལ་ཉེར་དགུ་བ་དང་ཡང་ན་སྨན་རྒྱལ་ག་བུར་དཀར་པོ་སྟེ་ག་
བུར་དངོས་དེས་རྒྱས་པའི་ཚད་པ་མ་ལུས་འཇོམས་པར་བྱེད་ལ། ག་བུར་ནག་པོ་སྟེ་ཕག་བྲུན་ནུས་བསྲེགས་ཀྱིས་
སྙིང་དང་སྲོག་རྩའི་ཚ་བ་འཇོམས། ག་བུར་སྔོན་པོ་སྟེ་གཡའ་ཀྱི་མ་ཡིས་སྣོད་ཀྱི་མཁྲིས་པའི་ཚ་བ་སེལ། ག་བུར་
སྨུག་པོ་སྟེ་གླ་རྩིས་མཁལ་མ་དང་མཆིན་པའི་ཚ་བ་སེལ། ཨ་གར་གྱིས་སྙིང་དང་སྲོག་རྩའི་ཚ་བ་དང་བསིལ་གསུམ་
གྱིས་གློ་བ་དང་མཆིན་པའི་ཚ་བ་དང༌། བོང་ང་དཀར་པོས་རྒྱུ་ལོང་གི་ཚ་བ་དང་། འབྲུག་གི་རུས་པས་ཚ་བ་སྤྱི་
དང་། མིའི་ཐོད་པས་མགོ་ནད་དང་། བ་ཤ་ཀ་དང་སྤང་རྩི་ཧོང་ལེན་གསུམ་གྱིས་ཁྲག་འཁྲུགས་པ་འཇོམས་པ་
དང་། ཨ་བྱག་ཚེར་སྔོན་གྱིས་གཟེར་དང་ཆུ་སེར་སེལ་བར་བྱེད་ལ། བོང་ནག་དང་གུ་གུལ་གྱིས་གཉན་རིམས་
དང་། འཛིན་པ་ཡིས་ཁྲག་གཟེར་དང་གཉན་འཇོམས། ཏིག་ཏས་མཁྲིས་ཚད་འཇོམས་པ་དང་། སེ་འབྲུས་ཕོ་
བ་དང་། སུག་སྨེལ་གྱིས་མཁལ་མ་སོགས་ཀྱི་ནད་སེལ། དོན་སྣོད་སྤྱིའི་ཁ་འཛིན་ཨ་རུ་གསེར་མདོག་གིས་འདུ་བ་
སྤྱི་རུ་སྙོམས་པ་དང་། ཀ་ར་དཀར་པོ་བཞི་འགྱུར་གྱི་རྟ་ལ་བསྐྱོན་པའི་ཕྱེ་མ་ག་བུར་དྲག་པོའི་སྦྱོར་བ་ཉེར་གསུམ་
པ་འདིས་ནག་པོ་གསུམ་འགྲིལ་ལ་སོགས་གཉན་ཚད་རླུང་གསུམ་འཐབ་པའི་རིགས་ཀུན་དང་། རྣ་བ་འོན་པ་
དང་གཉིད་འཐིབ་པ་སོགས་སྟོད་སྨད་བར་གསུམ་གྱི་ནད་རིགས་ཐུབ་པར་བསྔགས་པས། སྨན་རྟ་ཡང་གངས་ཆུ་
དང་ཆང་སོགས་ཡ་འུད་མེད་པ་སྟེ་དོགས་པ་མེད་པར་འཕུལ་དགོས། གཞན་སྨན་ལོག་སོགས་ཀྱི་ཉེས་པ་མེད་པ་
གོང་སྨན་པ་སོགས་སྟོད་སྨད་མཁས་པའི་ཕྱག་བཞེས་ཉམས་མྱོང་ཅན་བཏང་བ་དང་། དེ་ནས་ཚད་པའི་མེ་
དབལ་གསོད་པ་ལ་གོང་བཤད་སྤང་རྩི་བཅུ་གཉིས་ཀྱི་ཕྱེ་མ་གཏོང་བའམ་གཙོ་བོ་བརྒྱད་པ་ལ་དེ་བ་ལྔ་བ་བསྣན་པ་
125



བཏང་། དེ་རྗེས་གི་ཝཾ་དང་གུར་ཀུམ། དུག་མོ་ཉུང་། ཧོང་ལེན། ཏིག་ཏ། སྐྱེར་ཤུན། བོང་དཀར། ཀྱི་ལྕེ།
བྲག་ཞུན། ལྕམ་རྩ། སེ་བའི་མེ་ཏོག་སོགས་སྦྱར་བ་ཞིབ་པར་བཏགས་པའི་ཕྱེ་མ་དུས་བཞིར་བཏང་བས་ཚད་
པའི་ལྷག་མ་འཇོམས་པར་བྱེད་དོ། །།
༢ དཔྱད།
（༡）སྦྱོང་།
དེ་ཡིས་མ་ཐུབ་དྲག་པོས་སྦྱོང་བ་ནི། ། སྨན་ཆེན་བཞི་འགྱུར་ཅུ་གུར་གླ་གི་མཉམ། ། གྲི་ཤ་
གུལ་ནག་ཉིས་འགྱུར་ཤུ་དག་དང་། ། དུར་བྱིད་སུམ་འགྱུར་རེ་ལྕག་ཆུ་རྩ་ཐར། ། གཙོ་བོ་ལྔ་
འགྱུར་རི་གཟར་རྦབ་དང་མཚུངས། ། ལེགས་འཁྲུ་མདོག་སེར་དྲི་ཆུ་རོ་ཐོན་ཏེ། ། འབྱོངས་
རྟགས་མིག་སྤྲིན་འཕྲལ་ལ་དཀར་པོར་འགྲོ། །
ཞེས་པ་སྟེ། དེས་མ་ཐུབ་ན་དྲག་པོ་བཤལ་གྱིས་སྦྱོང་བ་ནི། སྨན་ཆེན་བཞི་འགྱུར་དང་ཅུ་གང་གུར་ཀུམ་
གླ་རྩི་གི་ཝཾ་ཆ་མཉམ་པ། གྲི་ཤ་དང་གུ་གུལ་གཉིས་འགྱུར། ཤུ་དག་དང་དུར་བྱིད་སུམ་འགྱུར། རེ་ལྕག་དང་ཆུ་
རྩ་ཐར་ནུ་གསུམ་གཙོ་བོ་ལྔ་འགྱུར་སོགས་སུ་སྦྱར་བའི་ཕན་ཡོན་ནི་རི་གཟར་གྱི་རྦབ་དང་མཚུངས་ཏེ་ལེགས་པར་
འཁྲུ་བ་དང་འཁྲུ་བའི་མདོག་སེར་ཞིང་དྲི་ཆུ་རོ་ཐོན་ནས་འབྱོངས་པའི་རྟགས་ལ་མིག་སྤྲིན་འཕྲལ་དུ་དཀར་པོར་
འགྲོ་བ་སོགས་ཡིན་ནོ། །
（༢) མེ་བཙའ།
སྡུད་སྒོ་མཚོགས་མ་དྲུག་པ་བཅུ་གསུམ་པ། ། ནང་ལོང་འཕར་རྩ་སྤྲུ་བས་བསྲེག་པར་བྱ། །
ཞེས་པ་སྟེ། མེ་བཙས་བཅོས་པ་ནི་སྡུད་སྒོ་དང་མཚོགས་མ་དང་ཚིགས་པ་དྲུག་པ་དང་བཅུ་གསུམ་པ།
ནང་ལོང་འཕར་རྩ་རྣམས་སྤྲ་མེས་བསྲེགས་པར་བྱའོ། །
༣ ཟས་སྤྱོད།
ཟས་དང་སྤྱོད་ལམ་གཉན་ཚད་སྤྱི་བཞིན་འཛེམ། ། གཉན་གྱི་དུས་སུ་ཆབ་ཚ་རྐྱང་རྐྱང་
དང་། ། དེ་ནས་འབྲས་ཐུག་རིམ་གྱིས་བཏང་བར་བྱ། ། ནད་གཉའ་ཆག་ནས་གསར་བཅུད་མ་
བསྟེན་ན། ། ཡུན་རིང་དཀྱེལ་ཆེའི་ནད་དུ་སོང་ཉེན་ཡོད། ། དེ་ཕྱིར་ཤ་གསར་མར་གསར་བག་གི་
གློད། ། སྤྱོད་ལམ་དབེན་ཞིང་མུན་ཁུང་དྲོ་བའི་གནས། ། ངལ་དུབ་ཉིན་གཉིད་ལོག་དང་མི་སྙན་
སྤང་། །
126



ཞེས་པ་སྟེ། ཟས་དང་སྤྱོད་ལམ་གྱི་བཅོས་ཐབས་གཉན་ཚད་སྤྱི་བཞིན་འཛེམ་དགོས་ཏེ། དང་པོ་གཉན་
གྱི་དུས་སུ་ཟས་ལ་ཆབ་ཚ་རྐྱང་རྐྱང་བསྟེན་པ་དང་། དེ་ནས་རིམ་གྱི་འབྲས་ཐུག་བཏང་དགོས། དེ་རྗེས་ནད་
གཉའ་ཆག་ཚེ་གསར་བཅུད་ཀྱི་ཟས་སོགས་མ་བསྟེན་ན་ཡུན་རིང་དཀྱེལ་ཆེ་བའི་ནད་དུ་འགྱུར་བའི་ཉེན་ཁ་ཡོད་
པས་ཤ་གསར་བ་དང་མར་གསར་བ་སོགས་ཀྱང་རིམ་གྱིས་བསྟེན་དགོས། སྤྱོད་ལམ་ལ་དབེན་པའི་གནས་དང་
མུན་ཁུང་དྲོ་བའི་གནས། ངལ་དུབ། ཉིན་གཉིད་ལོག་པ། མི་སྙན་པའི་ཚིག་སོགས་སྤང་དགོས་སོ། །
གཉིས་པ། བྱེ་བྲག་གི་བཅོས་ཐབས།
༡ མགོར་བབས་པ།
མགོར་བབས་མགོ་གཟེར་མགོ་ཐང་གསུམ་པའི་སྟེང་། ། གཡའ་ཀྱི་ཨ་བྱག་འཛིན་པ་སྔོ་སྒོ་
སྦྱར། ། དོམ་མཁྲིས་བོང་དཀར་གངས་ཐིགས་གསེར་མེ་ཁུན། ། རྡོ་དྲེག་གླུ་གུལ་སྦྱར་བས་ཁྲག་
མཁྲིས་ཀྱི། ། མགོ་དང་ཀླད་པ་ཡ་མའི་རིགས་ཀུན་སེལ། ། མཚོགས་མ་སྲིན་ཁུང་ལྟག་པའི་སྡུད་སྒོ་
བསྲེག །
ཅེས་པ་སྟེ། བྱེ་བྲག་ཏུ་བཅོས་པ་ལས་མགོར་བབས་ནས་མགོ་གཟེར་བ་ལ་མགོ་ཐང་གསུམ་པའི་སྟེང་
གཡའ་ཀྱི་མ། ཨ་བྱག འཛིན་པ། སྔོ་། དོམ་མཁྲིས། བོང་དཀར། གངས་ཐིག གསེར་མེ། ཁུན་ཞེས་
ཁུན་པ་དྲོས་འདེབས་ཏེ་ཐང་ཕྲོམ། རྡོ་དྲེག གླ་རྩི། གུ་གུལ་ནག་པོ་རྣམས་སྦྱར་བས་ཁྲག་དང་མཁྲིས་པས་མགོ་
ན་བ་དང་ཀླད་སྲིན་ཡ་མའི་རིགས་ཀུན་སེལ། དཔྱད་དུ་མཚོགས་མ་དང་སྲིན་ཁུང་དང་ལྟག་པའི་སྡུད་སྒོ་རྣམས་
མེ་བཙས་བསྲེག་དགོས་སོ། །
༢ ཕོ་བར་བབས་པ།
ཕོ་བར་བབས་ན་གོང་བཤད་བྲག་ཁྱུང་ངམ། ། ག་བུར་ནག་པོའི་ཐལ་སྦྱོར་ཕག་རིལ་
དང་། ། སྲད་དཀར་ཧོང་ལེན་དེ་བ་ཤིང་སྔོན་བཞི། ། ཁྱོར་བ་རེ་རེ་སོ་སོར་བསྲེགས་ཐལ་བ། །
དམར་ཟལ་ བ་ཆུས་ འདམ་ བཏགས་ བྱས་ པའི་ཕྱེ། ། ཆུ་སྐོལ་ འཕུལ་བ་རིམས་ཚད་ཀུན་ ལ་
བསྔགས། ། ཁྱད་པར་འདུས་རིམས་རིམས་སྨྱོན་ཏྲེ་ཏྲེ་ཧོས། ། གཉན་རིམས་ཕོ་བར་བབས་པའི་
བདུད་རྩི་ཡིན། །
ཞེས་པ་སྟེ། ཕོ་བར་བབས་པ་ལ་བྲག་ཁྱུང་ངམ་ག་བུར་ནག་པོའི་ཐལ་སྦྱོར་སྟེ་ཕག་བྲུན་དང་སྲིད་དཀར།
127



ཧོང་ལེན། དེ་བ། ཤིང་སྔོན་བཞི་ཁྱོར་བ་རེ་རེ་སོ་སོར་བསྲེགས་པའི་ཐལ་བ་དེ་བ་དམར་ཟལ་གྱི་དྲི་ཆུས་འདམ་
བཏགསབྱས་པའི་ཕྱེ་མའམ་རིལ་བུ་ཆུ་སྐོལ་གྱིས་འཕུལ་བས་རིམས་ཚད་ཀུན་ལ་བསྔགས་ཤིང་ཁྱད་པར་འདུས་
རིམས་དང་རིམས་སྨྱོན་ཏྲེ་ཏྲེ་ཧོ་ཡི་གཉན་རིམས་དེ་ཕོ་བར་བབས་པའི་བདུད་རྩི་ལྟ་བུ་ཡིན་ནོ། །
༣ རྒྱུ་མར་བབས་པ།
རྒྱུ་བབས་འཛིན་པ་མཚལ་དང་དུག་མོ་ཉུང་། ། ཐོག་རུས་རྒུ་དུས་གླ་རྩི་བོང་ང་དཀར། །
དོམ་མཁྲིས་བྲག་སྐྱ་སྦྱར་བ་བསྐོལ་གྲངས་དབུལ། ། གཉན་རིམས་རྒྱུ་མར་བབས་པའི་ཕ་ལམ་
ཡིན། །
ཞེས་པ་སྟེ། རྒྱུ་མར་བབས་པ་ལ་འཛིན་པ་དང་། མཚལ། དུག་མོ་ཉུང་། ཐོག་རུས། རྒུ་དྲུས། གླ་རྩི།
བོང་ང་དཀར་པོ། དོམ་མཁྲིས། བྲག་སྐྱ་རྣམས་སྦྱར་བ་བསྐོལ་གྲངས་ཀྱིས་དབུལ་བ་གཉན་རིམས་རྒྱུ་མར་
བབས་པའི་བདུད་རྩིའམ་རྡོ་རྗེ་ཕ་ལམ་ལྟ་བུ་ཡིན་ནོ། །
བསམ་གཞིགས།
༡ གཉན་ནད་མཁྲིས་པ་རྩར་རྒྱུག་ཅེས་པའི་ནད་ཀྱི་ངོ་བོ་དང་གྱུར་ཚུལ་གང་འདྲ་ཡིན་ནམ།
༣ གཉེན་ནད་མཁྲིས་པ་རྩར་རྒྱུག་ཅེས་པའི་ནད་རྟགས་མངོན་ཚུལ་ཅི་འདྲ་ཡིན་ནམ།
༣ གཉན་ནད་མཁྲིས་པ་རྩར་རྒྱུག་ཅེས་པའི་གསོ་ཚུལ་གྱི་རྩ་དོན་ཅི་ལྟར་ཡིན་ནམ།
128



ལེའུ་བཅུ་དྲུག་པ། གཉན་ནད་དོན་སྣོད་སོགས་ལ་བབས་པ།
..
གཉན་ནད་ཀྱི་རིགས་ནང་དོན་སྣོད་ཀྱི་གནས་གང་ཞིག་ལ་བབས་ན་ལྷོག་པ་ལྟ་བུར་སྐྲངས་པོ་ཆགས་པ་དེ་
དག་ལ་ནང་ལྷོག་ཅེས་བྱ་སྟེ། འདིའི་རྒྱུ་རྐྱེན་གོང་དུ་བརྗོད་ཟིན་པས་འདིར་རྒྱས་སྤྲོ་མི་བྱ་ཞིང་འདིར་བབས་སའི་
རྟགས་དང་གསོ་ཐབས་གཉིས་ཀྱི་སྒོ་ནས་བསྟན་པར་བྱའོ། །
ས་བཅད་དང་པོ། འབབ་སའི་རྟགས།
དེ་ནི་སྲོག་རྩར་བབས་ན་ལུས་མདངས་འཆོར། ། འབུར་ཚུགས་བལྟ་ཞིང་ཁ་ལྐུགས་མཆུ་མི་
འཛུམ། ། ལུས་དགྱེ་ལྟག་པ་རེངས་དང་རྔུལ་ཆུར་འཛག ། ཁྲག་ནག་འཁྲུ་སྐྱུགས་བྱུང་ན་བདུན་
ལ་འཆི། ། མཆིན་བབས་མགོ་ན་ཁ་ལོ་སོ་དྲེག་ཆགས། ། ཉལ་འདུག་མི་ཤེས་ལུས་རྡུལ་མཆིན་རྩ་
འབུར། ། མིག་དམར་འཁུན་དྲག་མཆིན་དྲི་གྲིས་གཏུབས་སེམས། ། སྣ་ཁྲག་བབས་རྗེས་ཤེད་
ཉམས་གསུམ་ལ་འཆི། ། མཁལ་བབས་གླང་ཐབས་ན་ཞིང་རྐང་པ་ན། ། ཐོར་ཕྲན་ལུས་ཁྱབ་གྲང་
ཤུམ་བརྐྱང་བསྐུམ་དཀའ། ། གྱེན་དུ་མིག་བསྒྲིལ་ཆུ་སྲི་སྐྱིགས་བུ་མང་། ། ཁྲག་འཛག་གཟེར་བ་མི་
འཕོ་གསུམ་ལ་འཆི། ། སྣོད་བབས་ལྟེ་འོག་གཟེར་འཁྱུགས་འབར་འབུར་ནས། ། བ་སྤུ་གྱེན་ལོག་
རུས་ཚིགས་མ་ལུས་རེངས། ། འཁྲུ་ཞིང་ལུས་རྔུལ་སྐད་འཐམས་སྐོམ་དད་ཆེ། ། ཆུ་བསྡམས་ལོང་
ཁྲག་འདྲེས་འཁྲུ་བདུན་ན་འཆི། ། གང་དུ་བབས་ཀྱང་གྲེ་བ་འགགས་པ་མང་། ། །
ཞེས་པ་སྟེ། དེ་ཡང་ཁྱད་པར་དུ་སྲོག་རྩར་བབས་ན་ལུས་མདངས་འཆོར་བ་དང་། མིག་འབུར་ཚུགས་སུ་
བལྟ་ཞིང་ཁ་ལྐུགས་ཤིང་མཆུ་མི་འཛུམ་པ་དང༌། ལུས་དགྱེ་ཞིང་ལྟག་པ་རེངས་ལ་རྔུལ་ཆུ་འཛག་པ། ཁྲག་ནད་
འཁྲུ་སྐྱུག་བྱུང་ན་ཞག་བདུན་གྱི་རིང་ནས་འཆིའོ། ། མཆིན་བབས་མགོ་ན་ཞིང་ཁ་ཡོ་བ། སོ་ལ་དྲེག་པ་ཆགས་
ཤིང་ཉལ་འདུག་མི་ཤེས་པ་དང་ལུས་ལ་རྔུལ་མང་ཞིང་མཆིན་རྩ་འབུར། མིག་དམར་ལ་འཁུན་པ་དྲག་ཅིང་
མཆིན་དྲི་གྲིས་གཏུབས་སྙམ་སེམས་ལ། སྣ་ཁྲག་བབས་རྗེས་སུ་ལུས་ཤེད་ཉམས་པ་ཞག་གསུམ་ལ་འཆི། མཁལ་
མར་བབས་ན་གླང་ཐབས་ན་ཞིང་རྐང་པ་ན། ཐོར་ཕྲན་ལུས་ལ་ཁྱབ་ཅིང་གྲང་ཤུམ་བྱེད་པ་དང་རྐང་ལག་བརྐྱང་
བསྐུམདཀའ་ཞིང་མིག་གྱེན་དུ་བསྒྲིལ་བ་དྲི་ཆུ་སྲི་ཞིང་སྐྱིགས་བུ་མང་བ་ཁྲག་འཛག་ཅིང་གཟེར་མི་འཕོ་བར་
129



བརྟན་པ་ནི་ཞག་གསུམ་ན་འཆིའོ། ། སྣོད་དུ་བབས་ན་ལྟེ་འོག་ཏུ་གཟེར་འཁྱུག་ཅིང་འབར་འབུར་མང་ཞིང་
ལུས་ཀྱི་བ་སྤུ་རྣམས་གྱེན་དུ་ལོག་ཅིང་རུས་ཚིགས་མ་ལུས་པ་རེངས་ལ། ཐུར་དུ་འཁྲུ་ཞིང་ལུས་ལ་རྔུལ་མང་བ།
སྐད་འཐམས་པ་སྟེ་འགག་པ་དང་སྐོམ་དད་ཆེ་བ། ཆུ་བསྡོམས་ཤིང་ལོང་ཁྲག་འདྲེས་པར་འཁྲུ་བ་ནི་ཞག་བདུན་
དུ་འཆི་བ་དང་། བབས་སའི་དབང་གིས་སྣ་ཚོགས་སུ་འགྲོ་བས་གང་དུ་བབས་ཀྱང་གྲེ་བ་འགགས་པ་མང་།
ཕན་བདེ་སྙེ་མ་ལས། དང་པོ་ཁོང་ལྷོག་ནག་པོ་སྤྱི་རྟགས་ནི། ། ཞག་འགའི་གོང་ནས་ཚིག་པ་ཟ་བ་དང་། །
ཁྲོ་དང་ངུ་འདོད་སྐབས་སུ་འཁྲུ་སྐྱུག་འབྱུང་། ། ནད་གཞི་རང་ལ་གང་ཡོད་སྟེང་དུ་གཟེར། ། ཞེས་གསུངས་
པ་ལྟར་རོ། །
ས་བཅད་གཉིས་པ། བཅོས་ཐབས།
དང་པོ། སྤྱི་བཅོས།
༡ སྨན།
（༡)ཐང་།
ཐང་ནི་སྒོས་ཀྱི་གསང་སྨན་ཕུར་ནག་མོ། ། ཕུལ་གསུམ་བསྡུས་ཁུར་གླ་རྩིའི་དྲིས་བསྒྱུར་
བ། ། ཕོག་མ་ཐག་ནས་དྲོ་འཇམ་ཡང་ཡང་བཏང་། །
ཞེས་པ་སྟེ། ཐང་ནི་སྒོས་ཀྱི་གཉེན་པོ་གསང་སྨན་ཕུར་མོང་ནག་པོ་ཕུལ་གསུམ་བསྡུས་པའི་ཁུ་བར་གླ་རྩིའི་
དྲིས་བསྒྱུར་བ་ཕོག་མ་ཐག་ནས་དྲོ་འཇམ་ཡང་ཡང་བཏང་ངོ༌། །
（༢)ཕྱེ་མ། །
ཕྱེ་མ་ དོན་སྣོད་སོ་སོའི་ ཁ་ འཛིན་དང་། ། སྲིན་སྨན་རྒྱལ་བློན་དམག་མི་མཚོན་ཆར་
བཅས། ། མྱུར་བར་བཏང་བས་འཕྲལ་དུ་དེ་སྲོག་སྟེར། ། དེ་ཉིད་མར་དཀར་དྲིལ་བ་ཐང་དང་
བསྡེབས། །
ཞེས་པ་སྟེ། ཕྱེ་མ་དོན་སྣོད་སོ་སོའི་ཁ་འཛིན་སྟེ་རྒྱལ་བློན་དམག་མི་མཚོན་ཆ་དང་བཅས་པའི་རྒྱལ་བློན་
བཅུ་བདུན་པ་མྱུར་བར་བཏང་བས་འཕྲལ་དུ་སྲོག་སྟེར་ལ། དེ་ཉིད་མར་དཀར་གྱིས་དྲིལ་བ་གོང་གི་ཐང་དང་
བསྡེབས་ཏེ་དབུལ་ལོ། །
130



（༣) རིལ་བུ།
རིལ་བུ་གསང་སྨན་ནུས་ལྡན་སྲེག་བྱེད་དེ། ། རྒྱལ་པོ་ཡིན་ནོ་བློན་པོ་ཞལ་ཁ་བསྒྱུར། །
དམག་མི་ས་བཅུད་ཕོ་མོ་དྭ་བ་དང་། ། རྒྱ་ཚྭ་གཏུམ་པོ་ཐང་ཕྲོམ་ལང་ཐང་རྩེ། །ཤུ་དག་འཛིན་པ་
གུ་གུལ་སྤུ་མ་ནག ། བྱི་ཏང་མ་རུ་ཙེ་དང་སྒོག་སྐྱ་དང་། ། ཤིང་ཀུན་གཡེར་མ་དྲེས་མའི་འབྲས་བུ་
རྣམས། ། གཙོ་བོ་ཆ་གཅིག་གཞན་རྣམས་ཆ་མཉམ་སྟེ། །ཞིབ་བཏགས་རིལ་བུ་མར་གྲིལ་ཕུར་
ཐང་དབུལ། ། ཐུན་ཚད་ནད་སྟོབས་སྒྱུར་བས་གཉན་སྲིན་གསོད། ། ས་སྟེང་འདི་ཡི་གཉན་ནད་
ཐམས་ཅད་ཀུན། །སྦྱོར་བ་འདི་ཡིས་མི་འཇོམས་ཡོད་མི་སྲིད། ། འདི་མེད་ཁོང་ལྷོག་གསོ་འདོད་
སྨན་པ་རྣམས། ། དཔའ་པོ་མཚོན་མེད་གཡུལ་ངོར་འཇུག་པ་འདྲ། ། དེས་ན་འདི་ནི་ཤིན་ཏུ་
གཅེས་པར་བཟུང་། ། །
ཞེས་པ་སྟེ། རིལ་བུ་གསང་སྨན་ཐང་ཕྲོམ་དཀར་པོའི་རྩ་འབྲས་གང་རུང་ངམ་ཕུར་ནག་ལོ་མ། ཕག་བྲུན་
ནུས་བསྲེག་གི་ཐལ་བ་གང་རུང་བྱེད་པ་དེ་རྒྱལ་པོ་ཡིན་ནོ། བློན་པོ་ཞལ་བསྒྱུར་ཞེས་པ་གླ་རྩི་དང་དམག་མི་ས་
བཅུད་ཕོ་མོ་ནི་དངུལ་ཆུ་དང་མུ་ཟི་དང་། དྭ་བ། རྒྱ་ཚྭ། གཏུམ་པོ་སྟེ་སྨན་ཆེན་དང་། ཐང་ཕྲོམ་སོགས་རྣོ་
བའི་མཚོན་ཆ། ལང་ཐང་རྩེ། ཤུ་དག་ནག་པོ། འཛིན་པ། གུ་གུལ། སྦྲུམ་ནག་པོ། བྱི་ཏང་ག མ་རུ་ཙེ།
སྒོག་སྐྱ་དང་། ཤིང་ཀུན་དང་། གཡེར་མ། དྲེས་མའི་འབྲུ་རྣམས་གཙོ་བོ་ཆ་གཅིག་ལ་གཞན་རྣམས་ཆ་ཕྲན་རེ་
རེ་མཉམ་སྟེ་ཞིབ་པར་བཏགས་པའི་རིལ་བུ་མར་གྱིས་དྲིལ་ལ་ཕུར་མོང་ཐང་གིས་དབུལ། ཐུན་གྱི་གྲངས་དང་ཆེ་
ཆུང་གི་ཚད་ནི་ནད་སྟོབས་དང་སྦྱར་བས་གཉན་སྲིན་གསོད་དེ། ས་སྟེང་འདི་ཡི་གཉན་ནད་སྲིན་ནད་ཐམས་
ཅད་ཀུན་སྦྱོར་བ་འདི་ཡིས་མི་འཇོམས་པ་ཡོད་མི་སྲིད། སྦྱོར་བ་འདི་ཡོད་ན་གཞུང་དང་མན་ངག་གཞན་དུ་
བཤད་པའི་གསང་སྨན་ལ་སོགས་བཟང་པོ་མང་པོ་མི་དགོས་པ་འདིས་ཆོག འདི་མེད་ན་ཁོང་ལྷོག་གསོ་བར་
འདོད་པའི་སྨན་པ་རྣམས་ནི་དཔའ་བོ་མཚོན་ཆ་མེད་པར་གཡུལ་ངོར་འཇུག་པ་དང་འདྲ་བ་ཡིན་པས། དེས་ན་
སྦྱོར་བ་འདི་ནི་ཤིན་ཏུ་གཅེས་པར་ཟུངས་ཤིག ། །
༢ སྔགས།
རྒྱ་ཤོག་ག་བུར་གི་ཝཾ་ ཆུས་བྲིས་པའི། ། ཡིག་འབྲུ་ཁྱུང་ལྔས་གཏུམས་ལ་ནངས་མ་རེར། །
ལྔ་ལྔ་བཏང་བས་ཁོང་ལྷོག་འཇོམས་པ་ཡིན། །
ཞེས་པ་སྟེ། སྔགས་ཀྱིས་བསྲུང་བ་ནི། རྒྱ་ཤོག་ལ་ག་བུར་གི་ཝཾ་ཆུས་བྲིས་བའི། ཡིག་འབྲུ་སྦྲུའདི
131



ལྔས་གཏུམས་ལ་ནངས་མ་རེ་ལ་ལྔ་ལྔ་བཏང་བས་ཁོང་ལྷོག་འཇོམས་པར་བྱེད་པ་ཡིན་ནོ། །
༣ དཔྱད།
དཔྱད་ནི་དུགས་དང་བྱུག་པའི་སྦྱོར་བའོ། །
ཞེས་པ་སྟེ། དཔྱད་ཀྱིས་བཅོས་པ་ལ་ཕྱི་མ་རྒྱུད་ཀྱི་དུགས་དང་བྱུག་པའི་སྦྱོར་བ་གང་ཕན་གྱིས་བཅོས་
དགོས་སོ། །
གཉིས་པ། བྱེ་བྲག་གི་བཅོས།
༡ སྲོག་རྩར་བབས་པ།
བྱེ་བྲག་སྲོག་རྩར་བབས་པ་བཅོས་པ་ནི། ། ཕུར་ནག་བསྐོལ་ཁུར་གླ་རྩི་ཞོ་གང་དང་། ། ཤུ་
དག་སྲན་ཙམ་བཏབ་ལ་ཅི་མང་བླུད། ། གཟེར་སར་སྤང་སྤོས་ཤུ་དག་གླ་རྩི་བྱུག ། གྱོ་མོ་སྲད་
ནག་འབའ་ཆ་དྲི་ཆུས་བདུག ། །
ཅེས་པ་སྟེ། དེ་ཡང་ཁྱད་པར་སྲོག་རྩར་བབས་ན་ཕུར་ནག་བསྐོལ་བའི་ཁུ་བར་གླ་རྩི་ཞོ་གང་དང་ཤུ་དག་
སྲན་ཙམ་བཏབ་པ་ཅི་མང་བླུད། གཟེར་སར་སྤང་སྤོས་ཤུ་དག་དང་གླ་རྩི་རྣམས་སྦྱར་བས་བྱུགས་པ་བྱ། གྱོ་མོ་
དང་སྲད་ནག་འབའ་ཆ། དྲི་ཆུ་བཅས་པའི་དུགས་ཀྱིས་བདུག་གོ །
༢ མཆིན་པར་བབས་པ།
མཆིན་བབས་དང་པོ་སྒོས་ཀྱི་གཉེན་པོའི་ཐང་། ། དྲོ་འཇམ་ཡང་ཡང་བླུད་ལ་བྱུག་བདུག་
བྱ། ། རྒྱལ་བློན་དམངས་སྟེང་གུར་ཀུམ་བསྣན་པ་མཆོག །
ཅེས་པ་སྟེ། རྒྱལ་བློན་དམངས་སྟེང་གུར་ཀུམ་བསྣན་པ་མཆོག མཆིན་པར་བབས་ན་དང་པོ་སྒོས་ཀྱི་
གཉེན་པོ་ཕུར་ནག་བཅས་པའི་ཐང་དྲོ་འཇམ་ཡང་ཡང་བཏང་ལ་བྱུག་པ་དང་བདུག་པ་གོང་བཞིན་བྱ། ཁོང་
ལྷོག་གཉེན་པོ་རྒྱལ་བློན་བཅུ་བདུན་པ་འབངས་དང་བཅས་པའི་སྟེང་གུར་ཀུམ་བསྣན་པ་མཆོག་གོ །
༣
མགོ་ལ་བབས་པ།
མགོ་ན་ཨ་རུ་གོ་སྙོད་པི་པི་ལིང་། ། བ་ཤ་ཀ་དང་ག་བུར་བྲན་ལ་བླུད། ། ཡང་ན་གཉེན་པོའི་
132



ཐང་ལ་གི་ཝཾ་ བཏབ། ། མང་བཏང་ཤི་བ་དུར་ནས་སློང་བར་འགྱུར། །
ཞེས་པ་སྟེ། མགོ་ན་བ་ལ་ཨ་རུ། གོ་སྙོད། པི་པི་ལིང་། བ་ཤ་ཀའི་ཐང་ལ་ག་བུར་བྲན་ཏེ་བླུད། ཡང་
ན་ཕུར་མོང་ཐང་ལ་གླ་རྩི་བཏབ་པའི་གཉེན་པོའི་ཐང་ལ་གི་ཝཾ་བཏབ་སྟེ་མང་དུ་བཏང་ན་ཤི་བའང་དུར་ནས་སློང་
བར་བྱེད་པར་འགྱུར་བར་གསུངས་སོ།
༩ མཁལ་མར་བབས་པ།
མཁལ་བབས་ཐང་ལ་སྒ་སྐྱ་ཚརྗེ་ བཏབ། ། རིལ་བུ་མར་གྲིལ་ཤུག་པ་སྤང་སྤོས་བྱུག ། ཁྱི་
ནག་བྲུན་དང་མཁན་པ་མཛོ་ལྕི་དང་། ། འབའ་ཆ་སྒོག་སྐྱ་བྱ་བྲུན་སྤུ་བས་འདུག །
ཅེས་པ་སྟེ། མཁལ་མར་བབས་ན་གོང་གི་གཉེན་པོའི་ཐང་ལ་སྒ་སྐྱ་ཚརྗེ་བཏབ་ལ་རྒྱལ་བློན་རིལ་བུ་མར་
དཀར་གྱིས་གྲིལ་བ་ཁོང་དུ་དབུལ་བ་དང་ཤུག་པ་དང་སྤང་སྤོས་ཀྱིས་བྱུག་པ་ཕན། ཁྱི་ནག་གི་བྲུན་དང་མཁན་པ།
མཛོ་ལྕི། འབའ་ཆ། སྒོག་སྐྱ་བྱ་བྲུན་སྤུ་བས་བདུག་པར་བྱའོ། །
༥ སྣོད་དུ་བབས་པ།
སྣོད་བབས་གཉེན་པོའི་ཐང་བཏང་བྱུག་བདུག་བྱ། ། ཕུར་མོང་དུ་བ་མ་ཤོར་ནུས་ལྡན་
བསྲེགས། ། རྒྱལ་བློན་དམངས་བཅས་མར་དཀར་རིལ་བུ་བསྒྲིལ། ། ཐང་གིས་འཕུལ་མིད་གླ་རྩི་
ཆང་སྦྱར་བཏང་། ། སྨན་རྣམས་གཞན་གྱིས་མ་མཐོང་ནུས་པ་ཆེ། །ཀུན་ལ་ཆུ་སྲི་བྱི་ས་ཤར་ལྟའི་
དུགས། ། རེངས་ན་བྱུག་པ་གཟེར་སར་དུགས་ཉིད་བསྔགས། ། ཞག་ལྔ་མ་འདས་མ་ཕུག་གོང་དུ་
བཅོས། ། ཟས་སྤྱོད་རྗེས་སྐྱོང་གཉན་ཚད་སྤྱི་དང་མཐུན། །
ཞེས་པ་སྟེ། སྣོད་བབས་གཉེན་པོའི་ཐང་གོང་བཞིན་དེའི་སྟེང་བྱུག་པ་དང་བདུག་པ་བྱ། ཕུར་ནག་ནུས་
བསྲེག་གི་ཐལ་བ་དང་རྒྱལ་བློན་འབངས་བཅས་མར་དཀར་གྱིས་རིལ་བུ་བསྒྲིལ་བ་ཐང་གིས་འཕུལ་བའམ་གླ་རྩི་
ཆང་སྦྱར་བཏང་བ་ལེགས། སྨན་རྣམས་གཞན་གྱིས་མ་མཐོང་བར་བསྟེན་ན་ནུས་པ་ཆེའོ། ། ཀུན་ལ་དྲི་ཆུ་སྲི་ན་
བྱི་ཁུང་ཤར་ལྟས་ས་ཡིས་དྲོད་དུགས་བྱ། རེངས་པར་གྱུར་ན་བྱུག་པ་བྱ་བ་དང་གཟེར་སར་དུགས་ཀྱིས་བདུག་པ་
བསྔགས། མདོར་ན་ཞག་ལྔ་མ་འདས་པ་དང་གནད་ལ་མ་ཕུག་གོང་དུ་བཅོས་དགོས་པར་གསུངས་སོ། ། ཟས་
དང་སྤྱོད་ལམ་གྱི་རྗེས་སྐྱོང་གི་བྱ་བ་རྣམས་གཉན་ཚད་སྤྱི་དང་མཐུན་པར་བྱའོ། ། །
133



བསམ་གཞིགས།
༡ གཉན་ནད་དོན་སྣོད་སོགས་ལ་འབབ་པའི་རྟགས་རྣམས་ཇི་ལྟར་ཡིན་ནམ།
༢ གཉན་ནད་དོན་སྣོད་སོགས་ལ་བབས་རྗེས་སྤྱིའི་བཅོས་ཐབས་ཇི་ལྟར་བྱེད་དགོས་སམ།
༣ གཉན་ནད་དོན་སྣོད་སོགས་ལ་བབས་རྗེས་བྱེ་བྲག་གི་བཅོས་ཐབས་ཇི་ལྟར་ཡིན་ནམ།
134



ལེའུ་བཅུ་བདུན་པ། གཉན་ནད་ཁ་མེད།
གཉན་ནད་ཁ་མེད་ཅེས་པ་ངོ་བོ་ནི་གཉན་ནད་དེ་དག་མཁལ་རྩ་དང་། སྲིད་རྩ་དང་། བསམ་སེའི་རྩ་
སོགས་ལ་བབས་པའི་ནད་ཅིག་ཡིན།
ས་བཅད་དང་པོ། རྒྱུ་རྐྱེན།
རྒྱུ་རྐྱེན་ངོ་བོ་གཉན་སྤྱི་མཐུན་པ་ལ། ། ལུས་ལ་གནས་པའི་གཉན་བྱེད་རྩ་གསུམ་ཡོད། ། དེ་
ཡང་རླུང་རྩ་སྲིད་རྩ་ཁྲག་རྩ་གསུམ། ། རླུང་རྩ་གསེར་གྱི་སྦུ་གུ་ཅན་ཞེས་བྱ། ། སྲོག་པ་རྩ་ནས་
བསམ་སེའུར་འབྲེལ་བར་རྒྱུ། ། སྲིད་རྩ་དཀར་པོ་བསམ་སེ་ནས་བརྒྱུད་དེ། ། ཕོ་མོའི་གསང་བར་
འབྲེལ་བས་བདེ་བ་སྐྱེད། ། ཁྲག་རྩ་སྲིན་བུ་མེ་རུ་རྩེ་ཁུག་བྱ། ། བསམ་སེ་ནས་བརྒྱུད་མཁྲིས་པའི་
རྩ་དང་འབྲེལ། ། འདི་དག་དཔལ་ལྡན་རྒྱུད་ན་གསལ་མེད་ཀྱང་། ། སྔ་འགྱུར་བདུད་རྩི་བུམ་པའི་
དགོངས་པར་སྣང་། ། གདོན་དང་མི་གཙང་སྤྱོད་ལམ་ལ་སོགས་ཀྱིས། ། འཁྲུགས་པས་ལུས་ཀྱི་
ལྷན་སྐྱེས་སྲིན་བུ་སློང་། །
ཞེས་པ་སྟེ། དེ་ཡང་རྒྱུ་རྐྱེན་ངོ་བོ་གཉན་ནད་སྤྱི་དང་མཐུན་པ་ཡིན་ལ། ཁྱད་པར་ལུས་ལ་གནས་པའི་
གཉན་བྱེད་ཀྱི་རྩ་གསུམ་ཡོད་དེ་རླུང་རྩ་དང་སྲིད་རྩ་ཁྲག་རྩ་གསུམ་མོ། ། རླུང་རྩེ་གསེར་གྱི་སྦུ་གུ་ཅན་ཞེས་བྱ་བ་
སྲོག་པ་རྩ་ནས་བསམ་སེར་འབྲེལ་བར་རྒྱུ་བ་གཅིག་དང་། སྲིད་རྩ་དཀར་པོ་ཞེས་བསམ་སེ་ནས་བརྒྱུད་དེ་ཕོ་མོའི་
གསང་བར་འབྲེལ་བས་བདེ་བ་སྐྱེད་པར་བྱེད་པ་གཅིག་དང་། ཁྲག་རྩ་སྲིན་བུ་མེ་རུ་རྩེ་ཁུག་ཅེས་བྱ་བ་བསམ་སེ་
ནས་བརྒྱུད་མཁྲིས་པའི་རྩ་དང་འབྲེལ་བ་གཅིག་བཅས་གསུམ་ཡོད་འདི་དག་དཔལ་ལྡན་རྒྱུད་ན་གསལ་བོར་མེད་
ཀྱང་སྔ་འགྱུར་བདུད་རྩི་བུམ་པའི་དགོངས་པར་སྣང་བ་ཡིན། དེ་ལ་གདོན་དང་མི་གཙང་སྤྱོད་ལམ་ལ་སོགས་
འདུ་བ་འཁྲུགས་པས་ལུས་ཀྱི་ལྷན་སྐྱེས་སྲིན་བུ་སློང་བའོ། །
135



ས་བཅད་གཉིས་པ། རྟགས།
མཁལ་མའི་རྩ་དང་སྲིད་རྩ་སོགས་ཞུགས་ན། ། གང་ཞུགས་རྩ་ཐད་ཕྱི་ལ་སྐྲངས་འབུར་
བྱེད། ། མཁལ་རྩར་ཞུགས་ན་མཁལ་རྩ་གཟེར་བ་ལ། ། མཁལ་མའི་ཁུད་ལ་ཕུར་བ་བཅུག་པ་
འདྲ། ། ཆུ་ཁ་སྲི་ལ་རྐེད་པ་ཆད་སྙམ་བྱེད། ། ཆུ་ལམ་རྩ་རུ་རྒྱུ་བས་ཆུ་སོ་ན། ། འབྲས་བུ་སྐྲངས་
ཞིང་ཡང་ན་རྩ་ཆུ་བསྡམ། ། ཡང་ན་ཁྲག་དང་ཆུ་སེར་འཛག་པ་ལ། ། མགོ་ན་ལུས་འདར་ཀུན་ལ་
ཁྲོ་སྙིང་འདོད། ། སྨན་པ་ཕལ་ཆེར་རླུང་འཛིན་དྲོད་བཅོས་བསྟེན། ། ཁ་ཅིག་མཁལ་མའི་ཚ་བ་
དོགས་པ་ཡི། ། བསིལ་གཏར་ལ་སོགས་ཚ་བའི་བཅོས་བྱེད་ཀྱང་། ། གང་བྱས་ཞག་གསུམ་ཚུན་ལ་
སྲོག་ལ་རྒོལ། །འདི་ནི་ཚ་གྲང་ངོས་བཟུང་མི་ཐུབ་སྟེ། ། གཉན་ནད་རང་བྱུང་ཁོང་ནས་འབྱུང་
བ་ཡིན། ། །
ཞེས་པ་སྟེ། དེ་ཡང་གཉན་སྲིན་དེ་དག་མཁལ་རྩ་དང་སྲིད་རྩ་སོགས་ལ་ཞུགས་ན་གང་དུ་ཞུགས་པའི་རྩ་
ཡི་ཐད་ཀྱི་ཕྱི་ལ་སྐྲངས་འབུར་འབྱུང་བར་བྱེད་ལ། མཁལ་རྩར་ཞུགས་ན་མཁལ་རྩ་གཟེར་ཞིང་མཁལ་ཁུད་ལ་
ཕུར་བ་བཅུག་པ་དང་འདྲ་བར་ན་ཞིང་། དྲི་ཆུ་སྲི་ལ་རྐེད་པ་ཆད་སྙམ་བྱེད་པ་དང་། ཆུ་ལམ་རྩ་རུ་རྒྱུ་བས་ཆུ་སོ་
ན་བ་དང་འབྲས་བུ་སྐྲངས་ཤིང་དྲི་ཆུ་བསྡོམས་པ་ཡང་ན་ཁྲག་དང་ཆུ་སེར་འཛག་པ་དང་མགོ་བོ་ན་ཞིང་། ལུས་
འདར་བ་ཁྲོ་སྙིང་འདོད་པ་སོགས་འབྱུང་ལ་སྨན་པ་ཕལ་ཆེར་གྱིས་རླུང་གི་ནད་དུ་ངོས་འཛིན་ཅིང་དྲོད་བཅོས་
བྱེད། ལ་ལས་མཁལ་ཚད་ཡིན་པར་དོགས་ནས་བསིལ་གཏར་སོགས་ཚ་བའི་བཅོས་བྱེད་ཀྱང་དེ་དག་གང་བྱས་
ཀྱང་མི་ཕན་པར་ཞག་གསུམ་ཚུན་ལ་སྲོག་ལ་རྒོལ་བར་བྱེད། ནད་འདི་ནི་ཚ་གྲང་གང་ཡིན་ངོས་བཟུང་མི་ཐུབ་དེ་
གཉན་ནད་རང་བྱུང་ཁོང་ནས་བྱུང་བའོ། །
ས་བཅད་གསུམ་པ། བཅོས་ཐབས།
བཅོས་ཐབས་སྒེར་བཅོས་མེད་པར་འཚོ་མི་སྲིད། ། དེ་ལ་སྨན་དཔྱད་ཟས་སྤྱོད་བཞི་ཡིས་
བསྟན། །དང་པོ་ལྟ་བ་རྒྱུ་ཞབས་རྩ་སྣ་སོགས། ། གཉན་པ་ཀུན་ལ་ཁང་རྙིང་དུད་པ་དང་། ། གླ་
རྩི་ཁྱི་ཕག་བྲུན་གྱིས་ཐིག་ལེ་བྱ། ། གུལ་ནག་ཤུ་དག་གླ་རྩིའི་བསྐོལ་ཐང་བཏང་། ། སྤྱི་སྨན་སུམ་ཆ་
དཔའ་བོ་དེའི་བཞི་ཆ། ། རྒྱ་ཡི་རིལ་བུ་ནག་རིང་དེ་དང་མཉམ། ། གུ་གུལ་ཤུ་དག་གཉན་དུག་སྤུ་
136



ནག་རྩ། ། ཞིབ་བཏགས་ལོ་བརྒྱད་དྲི་ཆུས་རིལ་བུ་བསྒྲིལ། ། ཐུན་གྲངས་མགྱོགས་མྱུར་ནད་
སྟོབས་དཔག་ལ་བཏང་། ། གོས་ཀྱིས་གྲིལ་ལ་ཙོག་པུར་བཞག་བྱས་ལ། ། སྨན་དེ་སྐྱུགས་ན་གདོང་
ལ་ཆུ་གྲང་བརྡེག ། མ་ཐུབ་གནམ་ལྕགས་ཟིལ་བའི་བཤལ་གྱིས་སྦྱང་། ། ལོག་གནོན་རྗེས་གཅོད་
ཟས་སྤྱོད་ལ་སོགས་པ། ། གཉན་ཚད་སྤྱི་རུ་བཤད་བཞིན་ཤེས་པར་བྱ། །
ཞེས་པ་སྟེ། དེ་ཡང་བཅོས་ཐབས་ལ་སྒེར་བཅོས་ཞིག་མེད་ན་འཚོ་མི་སྲིད་པས་དེ་ལ་སྨན་དཔྱད་ཟས་སྤྱོད་
བཞི་ཡིས་བསྟན་པར་བྱ་སྟེ། དང་པོ་ལྟེ་བ་དང་རྒྱུ་ཞབས་རྩ་སྣ་སོགས་གཉན་པའི་གནས་ལ་ཁང་རྙིང་དུད་པ་དང་
གླ་རྩི་ཁྱི་ཕག་གི་བྲུན་གྱི་ཐིག་ལེ་བྱ། གུ་གུལ་དང་ཤུ་དག་ནག་པོ་གླ་རྩི་གསུམ་གྱི་བསྐོལ་ཐང་བཏང་། དེ་ནས་
གསོད་པར་བྱེད་པའི་སྤྱི་སྨན་ཏེ་ཨ་རུ་ར་སུམ་ཆ། , དཔའ་བོ་ནི་སྨན་ཆེན་དེའི་བཞི་ཆ། རྒྱ་ཡི་རིལ་བུ་དང་ནག་
རིང་སྟེ་རྒྱ་ཚྭ་དང་ར་དུག་སྲིབ་ངོས་ཕྱོགས་ཀྱི་ཆིག་སྐྱེས་དེ་དང་མཉམ། གླ་རྩི་དང་གུ་གུལ། ཤུ་དག་ནག་པོ།
གཉན་དུག་པ་སྟེ་སྟག་ཤ་སྤུ་ནག་རྩ་བ་རྣམས་ཞིབ་བཏགས་བྱས་ཏེ་ལོ་བརྒྱད་དྲི་ཆུས་རིལ་བུར་བསྒྲིལ་བ་དེ་ཐུན་
གྲངས་དང་མགྱོགས་མྱུར་སོགས་ནད་སྟོབས་དང་སྦྱར་ཏེ་དཔགས་ལ་བཏང་བའི་རྗེས་གོས་ཀྱིས་གྲིལ་ལ་ཙོག་པུར་
འདུག སྨན་སྐྱུག་གྲབས་བྱེད་ན་གདོང་ལ་ཆུ་ལྕག་བརྡེག་དེས་མ་ཐུབ་ན་གནམ་ལྕགས་ཟིལ་བའི་བཤལ་གྱིས་
སྦྱངས་ཤིང་། ལོག་གནོན་རྗེས་གཅོད་དང་ཟས་སྤྱོད་ཀྱི་སྤང་བླང་སོགས་ནི་གཉན་ཚད་སྤྱི་དང་མཐུན་པར་
བཅོས་དགོས་པ་ཤེས་པར་བྱའོ། །
བསམ་གཞིགས།
༡ གཉན་ནད་ཁ་མེད་ཀྱི་རྒྱུ་རྐྱེན་ཇི་ལྟར་ཡིན་ནམ།
༢ གཉན་ནད་ཁ་མེད་ཀྱི་ནད་འགྱུར་གྱི་ངོ་བོ་དང་ཁྱད་པར་གྱི་རྟགས་སོགས་ཇི་འདྲ་ཡིན་ནམ།
༣ གཉན་ནད་ཁ་མེད་ལ་སྨན་གྱི་སྒོ་ནས་བཅོས་ཐབས་ཇི་འདྲ་བསྟེན་དགོས་སམ།
137



ལེའུ་བཅོ་བརྒྱད་པ། གཉན་ནད་འཁྱམ་པོ།
གཉན་ནད་འཁྱམ་པོ་ཉག་གཅིག་ཅེས་བྱ་བ་ནི། ནད་རྟགས་མངོན་ཚུལ་ལ་བལྟོས་ནས་བཏགས་པ་ཞིག་
སྟེ། སྐེ་མཇིང་ལྐོག་མ་སོགས་ལ་སྒོ་ང་འདྲ་བ་སྐྱངས་ཤིང་། གནས་གཞན་ངེས་མེད་དུའང་འཕོ་ཞིང་འཁྱུག་པས་
འཁྱམ་པོ་ཞེས་སུ་བཤད།
ས་བཅད་དང་པོ། རྒྱུ་རྐྱེན།
རྒྱུ་རྐྱེན་གཉན་ཚད་སྤྱི་དང་འདྲ་བ་ལ། །
ཞེས་པ་སྟེ། གཉན་ནད་འཁྱམ་པོའི་རྒྱུ་རྐྱེན་ནི་གཉན་ཚད་སྤྱིའི་རྒྱུ་རྐྱེན་སྤྱི་དང་ཕྱོགས་འདྲ་བ་ཡིན་
ནོ། །
ས་བཅད་གཉིས་པ། རྟགས།
སྐེ་དང་ལྐོག་མ་མཇིང་བའི་ལྡེབས་སོགས་ལ། ། སྒོ་ང་འདྲ་བའི་སྐྲངས་འབྱུང་རྐྱེན་འཕྲད་
ན། ། ཟུག་གཟེར་ཆེ་ལ་སྲོག་ལ་རྒོལ་བ་འབྱུང་། ། མ་ཕྲད་ཟླ་བ་འགོར་ནས་འབྲས་སུ་འགྱུར། །
སྨན་པ་ཕལ་ཆེར་རྩ་ཕྲེང་ཁྲག་ཕྲེང་དང་། ། སེ་ར་རུས་སོགས་མིང་འདོགས་དུ་མ་བྱེད། །
ཅེས་པ་སྟེ། དེ་ཡང་སྐེ་དང་ལྐོག་མ་དང་མཇིང་བའི་ལྡེབས་ལ་སོགས་པ་གང་ཞིག་དུ་སྐྲངས་འབུར་སྒོ་ང་
འདྲ་བ་འབྱུང་བ་དང་། རྐྱེན་དང་འཕྲད་ན་ཟུག་གཟེར་ཆེ་ཞིང་སྲོག་ལའང་རྒོལ་བ་འབྱུང་། རྐྱེན་དང་མ་འཕྲད་
ན་ཟུག་ཆུང་ཟླ་བ་འགོར་ནས་འབྲས་སུ་འགྱུར་བ་ཡོད་དོ། ། འདི་ལ་སྨན་པ་ཕལ་ཆེར་གྱིས་རྩ་ཕྲེང་དང་ཁྲག་ཕྲེང་
དང་། སེ་ར་རུས་སོགས་མིང་གི་འདོགས་ལུགས་དུ་མ་ཡོད་དོ། །
138



ས་བཅད་གསུམ་པ། བཅོས་ཐབས།
བཅོས་པའི་ཐབས་ལ་སྨན་དཔྱད་ཟས་སྤྱོད་བཞི། ། སྨན་ནི་ཁྱུང་ལྔའི་སྟེང་དུ་གུ་གུལ་
བསྣན། ། ཆེར་ཆེ་མཁས་པའི་ཁྱུང་དྲུག་འདི་རང་གཅེས། ། ཕྱིར་བྱུག་སེར་པོ་ཟབ་ལག་གཙོ་སྨྲས་
ལ། ། ནུ་ཞོ་འཛག་པའི་བཙུན་མོ་མཛེས་མ་ལ། །ཆུ་རླུང་འཐབ་པའི་དཔའ་བོ་བསྐྱོན་བྱས་
ལ། །བ་འོར་སྐྱོ་མ་ཙམ་བསྐོལ་ལུམས་སུ་གཞུག ། ནད་རླངས་ཕྱིར་ཐོན་འབར་འབུར་བྱུང་ན་
འཚོ། །མ་ཐུབ་དྲག་པོ་བཅུ་གསུམ་བཤལ་གྱིས་སྦྱང་། ། ཟས་སྤྱོད་ཕྱི་རྗེས་གཉན་ཚད་སྤྱི་དང་
མཐུན། །
ཞེས་པ་སྟེ། དེ་ཡང་བཅོས་པའི་ཐབས་ལ་སྨན་དཔྱད་ཟས་སྤྱོད་བཞི་ཡི་སྒོ་ནས་དང་པོ་སྨན་ནི་བྱ་ཁྱུང་ལྔ་
བའི་སྟེང་དུ་གུ་གུལ་བསྣན་པ(གླང་བུ་ཆོས་རྗེ)མཁས་པའི་ཁྱུང་དྲུག་དང་། ཕྱི་ལ་བྱུག་སྨན་ཆུ་རྩ། ཐར་ནུ།
སྨན་ཆེན་སྦྱར་བ་ཟབ་ལག་སུམ་སྦྱོར་བ་ཞོའི་ནང་དུ་སྐྱོ་མ་ཙམ་བསྐོལ་བ་ལུམས་སུ་གཞུག་པ་དང་ནད་རླངས་ཕྱི་ལ་
ཐོན་ཞིང་འབར་འབུར་བྱུང་ན་འཚོ་བ་ཡིན། དེས་ཀྱང་མ་ཐུབ་ན་དྲག་པོ་བཅུ་གསུམ་གྱི་བཤལ་གྱིས་སྦྱང་བ་དང་།
ཟས་དང་སྤྱོད་ལམ། ཕྱི་རྗེས་བཅད་པ་སོགས་གཉན་ཚད་སྤྱི་དང་མཐུན་པར་བྱ་བའོ། །
བསམ་གཞིགས།
༡ གཉན་ནད་འཁྱམ་པོ་ཞེས་པའི་ངེས་ཚིག་ཇི་ལྟར་ཡིན་ནམ།
༢ གཉན་ནད་འཁྱམ་པོའི་ནད་རྟགས་ཀྱི་མངོན་ཚུལ་ཇི་འདྲ་འབྱུང་ངམ།
༣ གཉན་ནད་འཁྱམ་པོའི་བཅོས་ཐབས་ཇི་ལྟར་བྱེད་དགོས་སམ།
139



ལེའུ་བཅུ་དགུ་པ། གཉན་ནད་འབར་འབུར།
གཉན་རིམས་འབར་འབུར་ཞེས་པ་ནི་ལུས་ཀྱི་གནས་མ་ངེས་པར་སྐྲངས་པོ་འབུར་དུ་བྱུང་བའི་ནད་ཅིག་
ཡིན།
ས་བཅད་དང་པོ། རྒྱུ་རྐྱེན།
ངོ་བོ་གཉན་རིམས་སྤྱི་དང་འདྲ་བ་ལས། ། སྒེར་མེད་འདི་རུ་རྟགས་བཅོས་གཉིས་ཀྱིས་
བསྟན། །
ཞེས་པ་སྟེ། དེ་ཡང་གཉན་འབར་འབུར་གྱི་ངོ་བོ་དང་རྒྱུ་རྐྱེན་གཉན་རིམས་སྤྱི་དང་འདྲ་བ་ཡིན་པས།
འདིར་སྒེར་དུ་མེད་ལ་རྟགས་བཅོས་གཙོ་བོ་བསྟན་པ་ཡིན།
ས་བཅད་གཉིས་པ། རྟགས། །
རྟགས་ནི་ལུས་ཀྱི་སྟོད་སྨད་ངེས་མེད་དུ། ། སྐྲངས་པོ་འབར་འབུར་འོང་ཞིང་ཟུག་གཟེར་
ཆེ། ། རེས་འགར་གྲང་ཤུམ་བྱེད་ཅིང་རྩ་ཆུ་ཚ། ། །
ཞེས་པ་སྟེ། དེ་ཡང་རྟགས་སུ་ལུས་ཀྱི་སྟོད་སྨད་ཀྱི་གནས་ངེས་མེད་དུ་སྐྲངས་རྡོག་འབར་འབུར་ཆགས་པ་
དང་། ཐོག་མར་ཟུག་གཟེར་ཆེ། སྐབས་རེས་འགར་གྲང་ཤུམ་བྱེད་ཅིང་ཚ་བ་སྐྱེ་ལ་རྩ་དང་ཆུ་ལ་ཚ་བའི་རྟགས་
སྟོན་པར་བྱེད་དོ། །
ས་བཅད་གསུམ་པ། བཅོས་ཐབས།
དང་པོ། སྨན།
༡ བྱུག་སྨན།
སྨནནི་བྱུག་པ་མཐིང་ནག་ཁྲོས་པ་དང་། ། འབྲུག་ལྕེ་ལྕགས་ཀྱི་སྤྱང་ཀི་སྟག་ལག་ཅན། །
140



གདོན་གཤེད་ཁྲོ་བོ་གྱི་ལིང་བདུད་རྩི་དང་། ། སེང་གེ་ལྕགས་རལ་ཅན་དང་ལྟེ་བའི་དྲི། ། མཚན་
མོའི་འོད་ཅན་འདོད་འཇོའི་བ་སྨུག་པོ། ། དུག་གི་མེ་ཏོག་གཉན་འཇོམས་དཔའ་བོའི་ཀླད། །
རྒྱལ་པོའི་སྙིང་ཁྲག་བཙུན་མོའི་མཆི་མ་རྣམས། ། ཞིབ་བཏགས་ཨེ་ཀྲོས་རྟ་བྱས་ཁྱབ་པར་བྱུག །
ཡང་ན་ལྷོག་པའི་སྐབས་བཤད་བྱུག་སྨན་བསྟེན། །
ཞེས་པ་སྟེ། དེ་ཡང་བཅོས་པའི་ཐབས་ལ་སྨན་དཔྱད་དང་ཟས་སྤྱོད་རྣམ་པ་བཞི་ལས་དང་པོ་སྨན་ལ་བྱུག་
པ་ནི་མཐིང་ནག་ཁྲོས་པ་ཞེས་བོང་ནག་དང་། འབྲུག་ལྕེ་སྟེ་རི་ཤོའི་རྩ་བ། ལྕགས་ཀྱི་སྤྱང་ཀི་ནི་སྤྱང་ཚེར། སྟག་
ལག་ཅན་མཁན་པ་སྟེ་དེ་བཞིན་དུ་སྤྲུ་ནག་རྩ་བ། རྟ་སྦངས་ཁུ་བ། ལྕ་བ། མ་གི་ཏ། ཅོང་ཞི། བྲག་ཞུན། ར་
དུག གཉན་འཇོམས་དཔའ་བོ་ནི་སྟག་ཤ། ར་ཀློད། རྒྱལ་པོའི་སྙིང་ཁྲག་སྟར་ཞུན་དང་། བཙུན་མོའི་མཆི་
མ་སྟེ་སིནྡྷར་སོགས་སྦྱར་བའི་ཕྱེ་མ་ཞིབ་པར་བཏགས་སྟེ་ལོ་བརྒྱད་དྲི་ཆུ་དེའི་བགྲུངས་རྟ་བྱས་ནས་ན་སར་ཁྱབ་
པར་བྱུག་པ་དང་ཡང་ན་ལྷོག་པའི་སྐབས་བཤད་པའི་བྱུག་སྨན་བསྟེན་དགོས་སོ། །
༢ ཁོད་སྨན།
ཁོང་སྨན་བྱ་ཁྱུང་ལྔ་བ་ཚད་ལྡན་སྟེང་། ། དངུལ་ཆུ་མུ་ཟིའི་རྭ་དང་གུ་གུལ་གྱི། ། མཆུ་དང་
ཆུ་སེར་སྨན་གྱི་སྡེར་མོའི་ཚུལ། ། བཟང་དྲུག་གཤོག་བཏགས་ལོ་བརྒྱད་དྲི་ཆུས་དབུལ། ། འདི་
ཡིས་འཇོམས་ཞེས་གོང་སྨན་པ་ཡི་ལུགས། ། ཡང་ན་རྣག་ཏུ་བཀུག་ལ་སྨིན་ནས་བརྟོལ། །
ཞེས་པ་སྟེ། ཁོང་སྨན་བྱ་ཁྱུང་ལྔ་བ་ཚད་ལྡན་ཀྱི་སྟེང་ལ་དངུལ་ཆུ་དང་མུ་ཟི་བསྣན་པ་བྱ་ཁྱུང་གི་རྭ་ཡི་ཚུལ་
དང་གུ་གུལ་ནག་པོ་བསྣན་པས་མཆུ་ཡི་ཚུལ་བྱས་ཏེ། སྤོས་ཐལ་སོར་གསུམ་སྡེར་མོའི་ཚུལ་དང་ཛཱ་ལི་ཅུ་གུར་སུག་
ཀོ་ལ་སྟེ་བཟང་པོ་དྲུག་གི་གཤོག་པ་བཏགས་ཏེ་ལོ་བརྒྱད་དྲི་ཆུས་དབུལ་ལོ། ། གཉན་འབར་འབུར་ནི་དངུལ་
ཁྱུང་བཅུ་བདུན་པའི་སྦྱོར་བ་འདི་ཡིས་འཇོམས་ཞེས་གོང་སྨན་པའི་ལུགས་ཏེ་གོང་སྨན་དཀོན་མཆོག་འཕན་དར་
གྱིས། མཆུ་སྡེར་གཤོག་བཏགས་རྭ་ཅན་འདི། ། ཀོང་པོ་ཟུར་མཁར་ཆོས་རྗེའི་ལུགས། ། དེང་སང་གོང་སྨན་
ལག་ན་འཆང་། ། ཞེས་པས་ཁུངས་བཙན་ལ་ཕན་ཆེ་བས་གལ་ཆེའོ། ། ཡང་ན་དཔྱད་བ་རྣག་ཏུ་བཀུག་ལ་
སྨིན་ནས་བརྟོལ་ལ་རྨ་ལྟར་གསོ་བར་བྱའོ། །
གཉིས་པ། དཔྱད།
མ་ཐུབ་དྲག་པོ་བཅུ་གསུམ་བཤལ་གྱིས་སྦྱོང་། །
141



པ་ཞེས་པ་སྟེ། དེས་མ་ཐུབ་ན་དྲག་པོ་བཅུ་གསུམ་གྱི་བཤལ་གྱིས་སྦྱང་བའམ་ཆ་བྱད་ཚང་ན་དཔྱད་ཀྱིས་
དབྱུང་བར་བྱུང་ཀྱང་རུང་ངོ། །
གསུམ་པ། ཟས་སྤྱོད།།
ཟས་སྤྱོད་རྗེས་སྐྱོང་གཉན་ཚད་སྤྱི་བཞིན་དང་། ། མཇུག་ཏུ་འཁྱོགས་ན་དེ་ཡི་གཉེན་པོས་
བཅོས། །
ཞེས་པ་སྟེ། ཟས་དང་སྤྱོད་ལམ་སོགས་གཉན་རིམས་སྤྱི་དང་མཐུན་པར་བཅོས་ལ་མཇུག་ཏུ་ནད་དེ་
གཞན་དུ་འཁྱོགས་ན་དེ་དང་དེའི་གཉེན་པོས་བཅོས་པར་བྱའོ། །
བསམ་གཞིགས། །
༡ གཉན་ནད་འབར་འབུར་གྱི་ནད་འགྱུར་ངོ་བོ་དང་ཁྱད་པར་གྱི་རྟགས་སོགས་ཇི་ལྟར་ཡིན་ནམ།
༢ གཉན་ནད་འབར་འབུར་གྱི་བཅོས་ཐབས་ཇི་འདྲ་ཡིན་ནམ།
༣ གཉན་ནད་འབར་འབུར་གྱི་བཅོས་ཐབས་བྱུག་སྨན་གང་འདྲ་བསྟེན་ན་ལེགས་སམ།
142



ལེའུ་ཉི་ཤུ་པ། གཉན་ནད་རྣ་རྩ་ཕུས་འདེབས་པ།
རྣ་རྩ་ཕུས་འདེབས་ཞེས་པ་ངོ་བོ་ནི་གཉན་ནད་དེ་རྣ་བའི་རྩར་ཞུགས་པའི་ནད་ལ་ཟེར།
ས་བཅད་དང་པོ། རྒྱུ་རྐྱེན།
རྒྱུ་ནི་གཉན་ནད་སྤྱི་དང་འདྲ་བ་ལ། །
ཞེས་པ་སྟེ། དེ་ཡང་རྒྱུ་དང་རྐྱེན་ནི་གཉན་རིམས་སྤྱིའི་རྒྱུ་རྐྱེན་དང་འདྲ་བ་ཡིན་ནོ། །
ས་བཅད་གཉིས་པ། རྟགས།
རྣ་སྦུག་འཁྱུགས་ལ་གཟེར་ཞིང་ཟ་འགྲམ་སྐྲངས། ། རྩ་གྲིམས་ཆུ་དམར་དྲོད་ཆེ་བརྩེ་འདར་
འབྱུང་། །
ཞེས་པ་སྟེ། དེ་ཡང་རྣ་སྦུག་འཁྱུག་ཅིང་གཟེར་ལ་ཟ་འགྲམ་དང་རྣ་ཤལ་གྱི་རྩར་རྐྱལ་བ་ཕུས་བཏབ་བཞིན་
སྐྲངས་ཤིང་། ཕུས་འདེབས་ངོས་མ་ཟིན་ན་བར་རྟ་སྐྲངས་པ་སོགས་ནད་གཞན་དུ་འགྱུར་བས་ནན་ནས་བཅོས་
བསྒྲིམ་དགོས། རྩ་གྲིམས་ཤིང་ཆུ་དམར་བ་དང་། ལུས་ལ་དྲོད་ཆེ་བ་དང་བ་སྤུ་བརྩེ་ཞིང་ལུས་འདར་ཡང་ཡང་
བྱེད་པ་སོགས་སྟོབས་ཆུང་ཡིན་ན་ཞག་འགའ་འདས་རྗེས་རང་བཞིན་དུ་ཞི་ཞིང་། སྟོབས་ཆེ་ན་རྣ་བ་འོན་པའམ་
སྐྲངས་པའམ་སྐྲངས་པོ་ཁོང་དུ་ཤོར་ནས་འཚོ་དཀའོ། །
ས་བཅད་གསུམ་པ། བཅོས་ཐབས།
བཅོས་ཐབས་སྨན་སྔགས་དཔྱད་ཟས་སྤྱོད་ལམ་ལྔ། །
ཞེས་པ་སྟེ། དེ་ཡང་བཅོས་པའི་ཐབས་ལ་སྨན་དང་སྔགས་དང་དཔྱད་དང་ཟས་སྤྱོད་སོགས་ལྔ་ཡི་སྒོ་ནས་
བསྟན་པར་བྱའོ། །
143



དང་པོ། སྨན།
༡ ཁོད་སྨན།
སྨན་ནི་ཁོང་དུ་ཁྱུང་སྟེང་གུ་གུལ་དང་། ། སྟག་ཤ་དངུལ་ཆུ་མུ་ཟི་བསྣན་ལ་བཏང་། ། ཡང་
ན་སྨན་ཆེན་བཞི་སྦྱོར་གང་འོས་ཤིས། །
ཞེས་པ་སྟེ། སྨན་ནི་ཁོང་དུ་ཁྱུང་ལྔའི་སྟེང་གུ་གུལ་དང་། སྟག་ཤ། དངུལ་ཆུ། མུ་ཟི་བསྣན་ལ་བཏང་
བ་རྣོན་པོ་ཁྱུང་དགུའི་སྦྱོར་བ་སྟེ་མཁས་པ་བྲང་ཏིའི་ལུགས་སོ། །
༢ བྱུག་སྨན།
བྱུག་པ་ཟབ་ལག་ཅན་དང་བྲག་ཞུན་དང་། ། ཀྱི་ཧོང་སྟག་ཤ་དྲི་ཆུ་སྦྱར་ཏེ་བྱུག ། ཡང་ན་
རང་བྱུང་གཉིས་དང་བོང་ང་ནག ། གུ་གུལ་སྟག་ཤ་ཤུ་དག་སྦྱར་བ་བྱུག །
ཅེས་པ་སྟེ། བྱུག་པ་ལ་ཆུ་རྩ་བྲག་ཞུན། ཀྱི་ལྕེ། ཧོང་ལེན། སྟག་ཤ་རྣམས་ལོ་བརྒྱད་དྲི་ཆུ་དང་སྦྱར་བ་
ཕྱི་ནས་བྱུག ཡང་ན་དྲི་ཆེན་དང་དྲི་ཆུ་དང་བོང་ནག གུ་གུལ། སྟག་ཤ ཤུ་དག་སྦྱར་བ་བྱུག་གོ །
གཉིས་པ། སྔགས།
བཙན་དུག་སྲན་ཙམ་ཞིབ་བཏགས་ཆུ་སྦྱར་ལ། ། ནན་ཏ་པ་ཡ་ཤ་ཕཊ ཞེས་པའི། །
སྔགས་སྟོང་བཏབ་པའི་ཐིགས་པ་རྣ་བར་བླུག །
ཅེས་པ་སྟེ། བཙན་དུག་སྲན་མ་ཙམ་ཞིབ་མོར་བཏགས་པ་ཆུ་ལ་སྦྱར་བར་ནན་ཏ་ཡ་ཤ་ཕཊ༔ ཞེས་པའི་
སྔགས་ཉུང་མཐར་ཡང་སྟོང་བཏབ་པའི་ཐིགས་པ་རྣ་བར་བླུག་གོ །
གསུམ་པ། དཔྱད།
མ་ཕན་བྱ་ཁྱུང་ལྔ་བ་ཚད་ལྡན་སྟེང་། ། ཟ་འོག་བེར་གསོལ་རྩལ་ལྡན་རྒྱལ་པོ་ལ། ། ནུ་ཞོ་
འཛག་པའི་བཙུན་མོ་ཡིད་འོང་མ། ། དུང་ཐོད་བཅིངས་པའི་བློན་པོས་ཁ་ལོ་བཅས། ། དྲག་པོའི་
144



ལམ་ནས་ཐུར་དུ་སྦྱང་བ་གཅེས། །
ཞེས་པ་སྟེ། དཔྱད་ནི་དེས་མ་ཕན་ན་བྱ་ཁྱུང་ལྔ་བ་ཚད་ལྡན་སྟེང་ཆུ་རྩ། དུར་བྱིད། ཐར་ནུ། རེ་ལྕག་
པ། སྟག་ཤ་ལྔ་བསྣན་པས་དྲག་པོའི་ལམ་ནས་ཐུར་དུ་སྦྱང་བ་གཅེས་སོ། ། །
བཞི་པ། ཟས་སྤྱོད།
ཟས་དང་སྤྱོད་ལམ་གཉན་ཚད་སྤྱི་བཞིན་ནོ། །
ཞེས་པ་སྟེ། ཟས་སྤྱོད་ཀྱི་སྤང་བླང་སོགས་གཉན་རིམས་སྤྱི་བཞིན་དུ་ཤེས་པར་བྱའོ། །་
བསམ་གཞིགས།
༡ གཉན་ནད་རྣ་རྩ་ཕུས་འདེབས་ཀྱི་ནད་རྟགས་མངོན་ཚུལ་ལམ་ན་ལུགས་དང་ནད་སྟོབས་ཆེ་རུ་ཕྱིན་ན་
ཉེན་ཁ་ཇི་འདྲ་འབྱུང་ངམ།
༢ གཉན་ནད་རྣ་རྩ་ཕུས་འདེབས་ཀྱི་བཅོས་ཐབས་ཇི་འདྲ་བསྟེན་ན་ལེགས་སམ།
༣ གཉན་ནད་རྣ་རྩ་ཕུས་འདེབས་ཀྱི་སྔོན་འགོག་བྱེད་སྟངས་ཇི་ལྟར་ཡིན་ནམ།
145



ལེའུ་ཉེར་གཅིག་པ། གཉན་རིམས་ངམ་རུ།
གཉན་ནད་ངམ་རུ་ཞེས་པའི་ནད་འདིའི་འབྱུང་ཁུངས་ནི་གནའ་སྔ་མོ་ཆོས་ལུགས་ཀྱི་གྲུབ་མཐའ་མི་འདྲ་
བའི་ཕྱི་བ་དང་ནང་བ་གཉིས་ནུས་མཐུ་འགྲན་པའི་ཚེ་ཕྱི་བས་སྲོག་ཆགས་ནག་པོའི་རྭའི་ནང་ནད་ཡམས་བླུགས་
ཏེ་ནང་པའི་ཕྱོགས་སུ་བཏང་བ་ལས་བྱུང་བ་སྔོན་གྱི་གཏམ་རྒྱུད་དང་སྦྱར་བའི་གཉན་ནད་ངམ་འཁྲུགས་སམ་ངམ་
རུ་ཞེས་ཟུག་གཟེར་ངམ་ནག་ཅིང་གཞན་ལའང་འགོ་བའི་གཉན་རིམས་ཤིག་ཡིན།
ས་བཅད་དང་པོ། རྒྱུ་རྐྱེན།
ངོ་བོ་རྒྱུ་རྐྱེན་གཉན་རིམས་སྤྱི་དང་འདྲ། ། གཉན་མཁྲིས་རླུང་གི་རྟར་ཞོན་ལུས་ཀུན་
ཁྱབ། །
ཅེས་པ་སྟེ། དེ་ཡང་ངོ་བོ་གཉན་རིམས་སྤྱི་དང་འདྲ་བ་ལ་ནད་འདི་གཉན་མཁྲིས་རླུང་གི་རྟ་ལ་ཞོན་ནས་
ལུས་ཀུན་ལ་ཁྱབ་པའི་ནད་ཅིག་ཡིན་ནོ། །
ས་བཅད་གཉིས་པ། དབྱེ་བ།
དབྱེ་བ་རླུང་མཁྲིས་བད་ཀན་ཁྲག་ཆུ་སེར། ། འདུས་པ་དང་བཅས་རྣམ་པ་དྲུག་གིས་
བསྟན། །
ཞེས་པ་སྟེ། དེ་ཡང་ནད་འདི་ལ་དབྱེ་བ་རླུང་དང་། མཁྲིས་པ་དང་། བད་ཀན་དང་། ཁྲག་དང་། ཆུ་
སེར་དང་། འདུས་པ་བཅས་རྣམ་པ་དྲུག་གིས་བསྟན་ཡོད་དོ། །
ས་བཅད་གསུམ་པ། རྟགས།
དང་པོ། སྤྱི་རྟགས།
ཕྱི་རྟགས་ཆམ་པའི་མངོན་ཚུལ་འདྲ་བ་ལ། ། གྲང་ཤུམ་ཚིགས་བརྒྱུད་གཡའ་ལ་སྐྱིད་པ་
146



སྒྱུར། ། གློ་སོར་ལྷེན་སྣ་མགྲིན་པ་མི་བདེ་ཞིང་། ། ཚ་སུབས་གྲེ་བའི་ནད་འབྱུང་རྩ་ཁ་བྱིང་། །
གཏིང་གྲིམས་ཡང་ན་སྟོང་ལྷོད་དང་ལྡན་འོང་། ། ཆུ་ནི་དམར་སེར་རྒྱུ་བཤལ་ལྟ་བུའམ། ། ཡང་
ན་སྔོ་སྐྱ་ལྦུ་བ་ཅན་ཡང་འབྱུང་། ། ལྕེ་མདོག་སྐྱ་ལ་མཐའ་དམར་གཞུང་འབྲུམ་མང་། ། །
ཞེས་པ་སྟེ། དེ་ཡང་ནད་འདིའི་ཕྱི་ཡི་རྟགས་ནི་ཆམ་པའི་མངོན་ཚུལ་དང་འདྲ་ཞིང་། གྲང་ཤུམ་དང་
ཚིགས་བརྒྱུད་ནས་ན་བ་དང་གཡའ་ཞིང་སྐྱིད་པ་སྐྱུར་བ་དང་། གློ་སོར་བ་དང་ལྷེན་སྣ་དང་མགྲིན་པ་མི་བདེ་ལ།
ཚ་སུབས་གྲེ་བའི་ནད་ལྟ་བུ་འབྱུང་བ་དང་། བལྟ་རྩ་ཁར་བྱིང་ལ་གཏིང་གྲིམས་པར་འཕར་བའམ་ཡང་ན་སྟོང་
ལྷོད་ལྡན་པར་འཕར་ཡང་སྲིད། དྲི་ཆུའི་མདོག་དམར་སེར་རྒྱུ་བཤལ་ལྟ་བུའམ་ཡང་ན་སྔོ་སྐྱ་ལྦུ་བ་ཅན་ཞིག་
འབྱུང་། ལྕེའི་མདོག་སྐྱ་ཞིང་མཐའ་དམར་ལ་ལྕེ་གཞུང་དུ་འབྲུམ་པ་མང་པོ་ཆགས་པ་དང་གཉིད་མེད་ཟི་འཐོམ་
བྱེད་པ་སོགས་བྱུང་ན་ངམ་རུར་ངོས་བཟུང་བ་ཡིན་ནོ། །
གཉིས་པ། བྱེ་བྲག་གི་རྟགས།
བྱེ་བྲག་རླུང་གྱུར་གཡལ་མང་དཔྱི་རྐེད་ན། ། དབང་པོ་མི་གསལ་ཁ་གདོང་གཡོ་ཞིང་
སྐྲངས། །མཁྲིས་པ་ཁ་སྐོམ་མགོ་ན་ལུས་ལ་འཁུ། །བད་གྱུར་ལུས་ལྕི་ལྗན་ལྗིན་ཕོ་བ་སྦོས། །
ཁྲག་གྱུར་སྟོད་རྒྱངས་གྲེ་འགགས་མིག་རྩ་དམར། ། ཆུ་སེར་ཚིགས་ཁ་སྦོམ་ལ་གྲངས་དྲོས་ན། །
འདུས་པ་དེ་དག་ཀུན་གྱི་རྟགས་ལྡན་འགྱུར། །
ཞེས་པ་སྟེ། དེ་ཡང་བྱེ་བྲག་རླུང་ལས་གྱུར་བ་ལ་གཡལ་མང་ཞིང་དཔྱི་རྐེད་ན་བ་དང་། མིག་སོགས་
དབང་པོ་མི་གསལ་བ་དང་། ཁ་གདོང་གཡོ་ཞིང་སྐྱ་བ་དང་། མཁྲིས་པ་ལས་གྱུར་བ་ཁ་སྐོམ་པ་དང་མགོ་ན་བ།
ལུས་ལ་རྡུལ་མང་ཞིང་སྐབས་རེར་ཐུར་དུ་འཁྲུ་བའང་ཡོད། བད་ཀན་ལས་གྱུར་བ་ལ་ལུས་ལྕི་ཞིང་ལུད་པ་ལྡན་
ལྗིད་མང་བ་དང་། ཁོང་པ་སྦོ་བ་འབྱུང་ངོ་། ། ཁྲག་གྱུར་སྟོད་རྒྱངས་ཤིང་གྲེ་བ་འགགས་པ་དང་མིག་རྩ་དམར་
པོར་འགྱུར་བ་ཡིན། ཆུ་སེར་ལས་གྱུར་བ་ཚིགས་ཁ་སྦོམ་ལ་གྲང་དང་དྲོས་པའི་ཚེ་ན་བ་དང་། འདུས་པ་ལས་
གྱུར་ན་དེ་དག་ཐམས་ཅད་ཀྱི་རྟགས་དང་ལྡན་པར་འགྱུར་རོ། །
ས་བཅད་བཞི་པ། བཅོས་ཐབས།
བཅོས་ཐབས་དཔྱད་སྨན་ཟས་སྤྱོད་རྣམ་པ་བཞི། །
147



ཞེས་པ་སྟེ། དེ་ཡང་བཅོས་པའི་ཐབས་ལ་དཔྱད་དང་སྨན་དང་ཟས་སྤྱོད་ལམ་རྣམ་པ་བཞིའི་སྒོ་ནས་
བཤད་པར་བྱའོ། །
དང་པོ། དཔྱད། -
ཁྱད་པར་དཔྱད་བཅོས་རྔབས་རྭ་ནད་འདིའི་མཆོག ། དང་པོ་ནད་འདི་ཁ་ལ་བབས་པའི་
དུས། ། མགྲིན་པའི་གནས་སུ་རྔབས་རྭས་སྡུད་པ་གནད། ། བར་དུ་ནད་རྒྱུས་སྟོད་གསང་རྫབས་
རྭས་བསད། ། ཐ་མ་བླ་གཉན་གང་དུ་བྱེར་ན་ཡང་། ། གང་གཟེར་རྔབས་རྭས་ལེགས་པར་རྔབས་
ཏེ་སྡུད། ། ཆུ་བུར་མང་ཐེབས་ཆུ་སེར་འཛག་ན་བཟང་། ། །
ཞེས་པ་སྟེ། དེ་ཡང་ཁྱད་པར་གྱི་བཅོས་ལ་དཔྱད་ཀྱི་བཅོས་ཏེ་རྔབས་རྭ་རྒྱག་པས་ནད་འདིའི་གཉེན་པོ་
མཆོག་ཏུ་བསྔགས་ཏེ། ཐོག་མར་ནད་འདི་ཁ་ལ་བབས་པའི་དུས་ན་རྔབས་རྭས་མགྲིན་པའི་གནས་སུ་སྡུད་པ་
དང་། བར་དུ་ནད་རྒྱས་པའི་ཚེ་ན་སྟོད་གསང་རྔབས་རྭས་བསད་པ་དང་། ཐ་མ་བླ་གཉན་གང་དུ་བྱེར་ན་ཡང་
གང་གཟེར་སར་རྔབས་རྭས་ལེགས་པར་རྡུབས་ཏེ་སྡུད་པ་དང་། དེ་དག་རྣམས་སུ་ཆུ་བུར་མང་དུ་ཐེབས་ནས་ཆུ་
སེར་འཛག་པ་སོགས་བྱུང་ན་ཤིན་ཏུ་བཟང་ངོ་། །
གཉིས་པ། སྨན།
སྨན་ནི་ནད་འདིར་སྨིན་བྱེད་ཐང་མི་དགོས། ། ངོ་བོ་ཨ་གར་ནག་པོ་བི་ཥ་ དང་། ། ཅུ་གང་
ཛཱ་ ལི་གོ་སྙོད་སུག་སྨེལ་བཅས། ། ཨ་གར་བདུན་འདི་ཆང་དང་རུས་བཅུད་དང་། ། ཆུ་ཚན་ལ་
སོགས་ཚ་གྲང་རྟས་ཕུལ་བ། ། ནད་འདིའི་གཉེན་པོ་ཡིན་ཞེས་མཁས་པའི་ལུགས། ། ཡང་ན་མིང་
ཅན་ཨ་བྱག་ཆ་གཉིས་ལ། ། སྟག་ཤ་ཆ་ལྔ་ཨ་རུ་ཤུ་དག་དང་། ། བི་ཥ་ ཆ་རེ་ཆུ་སེར་སྨན་གསུམ་
དང་། ། སྒ་སྐྱ་ལང་ཚོ་ལྡན་པའི་ཁྲག་སྦྱར་འདི། ། ངམ་རུ་འཇོམས་པའི་སྨན་གྱི་གཙོ་བོར་
གླེང་། ། ཡང་ན་ཨ་གར་བརྒྱད་སྟེང་ལི་ཤི་དང་། ། གོ་སྙོད་བསྣན་པ་ཆང་གིས་ཕུལ་ཡང་སྣང་། །
ཡང་ན་བདེ་བྱེད་ཆུང་ངུའི་ཁ་ཚར་དུ། ། ལི་ཤི་ཨ་གར་ནག་པོ་རུ་རྟ་བསྣན། ། གཞན་ཡང་ཨ་གར་
སོ་ལྔ་བཅོ་ལྔ་སོགས། ། བྱེ་བྲག་ཨ་གར་བདུན་པའི་ཁ་ཚར་དུ། ། རླུང་ལ་གྲི་ཤ་མཁྲིས་ལྡན་ཏིག་ཏ་
དང་། ། བད་ཀན་ན་ལེ་ཤམ་དང་ཁྲག་སྐྱུ་རུ། ། ཆུ་སེར་ཤས་ཆེ་སེང་ལྡེང་བསྣན་པར་བྱ། ། རླུང་
148



རྟགས་ལྡན་ན་ཚིགས་གསང་བསྲེག་པ་དང་། ། བསྐུ་མཉེ་བྱ་ཡང་མཁས་འགའི་ལུགས་སུ་སྣང་། །
འདུས་པ་དེ་དག་ཀུན་གྱིས་གསོ་བར་བྱོས། །
ཞེས་པ་སྟེ། དེ་ཡང་སྨན་གྱིས་བཅོས་པ་ལ་སྨིན་བྱེད་ཀྱི་ཐང་མི་དགོས་ལ་ཨར་ནག་དང་། སྨན་ཆེན། ཅུ་
གང་། ཛཱ་ཏི། ལི་ཤི། གོ་སྙོད། སུག་སྨེལ་བཅས་བསྡེབས་པ་ཨ་གར་བདུན་པ་འདི་ཆང་དང་རུས་བཅུད་དང་
ཆུ་ཚན་ལ་སོགས་ཚ་གྲང་རྟ་ཡིས་བསྒྱུར་ཏེ་འཕུལ་བ་ནད་འདིའི་གཉེན་པོ་ཡིན་ཞེས་འཚོ་བྱེད་མཁས་པ་མཚོ་སྨད་
མཁན་ཆེན་གྱི་ལུགས་ཡིན། ཡང་ན་མིང་ཅན་དང་ཨ་བྱག་ཆ་གཉིས་དང་སྟག་ཤ་ཆ་ལྔ་དང་ཨ་རུ། ཤུ་དག བི་
ཥ་ཆ་རེ་ཆུ་སེར་སྨན་གསུམ། སྒ་སྐྱ་བོང་ཁྲག་སྦྱར་བའི་བཅུ་གཅིག་པ་འདི་ངམ་རུ་འཇོམས་པའི་སྨན་གྱི་གཙོ་བོར་
གླེང་ཞིང་། ཡང་ན་ཨ་གར་བརྒྱད་པའི་སྟེང་ལ་ལི་ཤི་དང་གོ་སྙོད་བསྣན་པ་ཆང་གིས་ཕུལ་བ་ཡང་སྣང་ལ། ཡང་
ན་ཅུ་གང་བདེ་བྱེད་ཆུང་ངུ་ལ་ཁ་ཚར་དུ་ལི་ཤི ཨར་ནག རུ་རྟ་བསྣན་པ་བཏང་། གཞན་ཡང་ཨ་གར་སོ་ལྔ་
དང་བཅོ་ལྔ་སོགས་བཏང་ཆོག་པ་དང་བྱེ་བྲག་ཏུ་བཅོས་པ་ལ་ཨ་གར་བདུན་པའི་ཁ་ཚར་དུ་རླུང་ལ་གྲི་ཤ་བསྣན་པ།
མཁྲིས་པར་ཏིག་ཏ། བད་ཀན་ལ་ན་ལེ་ཤམ། ཁྲག་ལ་སྐྱུ་རུ་ར་དང་། ཆུ་སེར་ཤས་ཆེ་བ་ལ་སེང་ལྡེང་བསྣན་པར་
བྱ་བ་མདེའུ་ཁ་བསྒྱུར་ཏེ་བཅོས་དགོས་ལ། རླུང་རྟགས་ལྡན་ན་ཚིགས་གསང་བསྲེག་པ་དང་བསྐུ་མཉེ་བྱ།
འདུས་པ་དེ་དག་ཀུན་གྱི་གསོ་བ་སྦྱར་རོ། །
གསུམ་པ། ཟས།
ཟས་ནི་ཕྱེ་ཐུག་མར་དཀར་བཏབ་པ་དང་། ། རླུང་རྟགས་ཆེ་ན་སྲེ་ལོང་ཐུག་པ་བསྟེན། །
ཞེས་པ་སྟེ། དེ་ཡང་ཟས་ནི་ཕྱེ་ཐུག་ལ་མར་དཀར་བཏབ་པ་དང་རླུང་རྟགས་ཚེ་ལ་སྲེ་ལོང་གི་ཐུག་པ་
བསྟེན་ནོ། །
བཞི་པ། སྤྱོད་ལམ།
སྤྱོད་ལམ་དྲོ་གནས་ཡིད་འོང་གྲོགས་བསྟེན་བྱ། ། ཞོ་དར་ཆུ་གྲང་ཇ་དང་ཐང་ཕྱེ་མ། །
བསིལ་རྩུབ་གཏར་བཤལ་ག་བུར་མྱ་ངན་སྤང་། །
ཞེས་པ་སྟེ། སྤྱོད་ལམ་དྲོ་བའི་གནས་དང་ཡིད་དུ་འོང་བའི་གྲོགས་བསྟེན་པར་བྱ། འཛེམ་བྱ་ནི་བསིལ་ལ་
རྩུབ་པའི་ཟས་སྐོམ་ཞོ་དང་དར་བ་ཇ་དང་ཆུ་འཁྱགས་པ། ཐང་ཕྱེ་མ་སོགས་དང་སྤྱོད་ལམ་མྱ་ངན་དང་སེམས་
149



ལས་ཀྱི་རིགས་དང་གཏར་ག་དང་བཤལ་རྣམས་སྤང་བར་བྱའོ། །
བསམ་གཞིགས།
༡ གཉན་རིམས་ངམ་རུ་ཡི་ནད་འགྱུར་གྱི་ངོ་བོ་དང་ཁྱད་པར་གྱི་རྟགས་སོགས་ཇི་ལྟར་ཡིན་ནམ།
༢ གཉན་རིམས་ངམ་རུའི་བཅོས་ཐབས་ཇི་འདྲ་ཡིན་ནམ། །
༣ གཉན་རིམས་ངམ་རུའི་སྔོན་འགོག་བྱེད་ཐབས་ཇི་ལྟར་ཡིན་ནམ།
-- •。- -1 -
•
150
。
་་
”
་
''-



ལེའུ་ཉེར་གཉིས་པ། གཉན་རིམས་གྲུམ་གསར།
གཉན་རིམས་གྲུམ་གསར་ཞེས་པ་ནི་ནད་རྟགས་གྲུམ་བུ་དང་ཆེས་མཚུངས་ཤིང་དཔྱི་རྐེད་པུས་ཚིགས་
རྣམས་གཟེར་ཞིང་འགོ་བའི་ནད་ཅིག་ཡིན། །
ས་བཅད་དང་པོ། རྒྱུ་རྐྱེན།
རྒྱུ་རྐྱེན་ཚོ་བ་གསར་ལ་ཉིན་གཉིད་ལོག ། བཅུད་ཤོར་དྲག་ཤུལ་རྐྱེན་གྱིས་བྱེར་བ་དང་། །
ཁ་ཅིག་ གཏར་སྔས་ཆང་ནད་ གདོན་གྱི་རྐྱེན། ། ཕལ་ཆེར་བལ་ནད་བཅོས་ཉེས་བྱེར་ལས་
འབྱུང་། །དེ་ཕྱིར་ནད་འདི་མཆེད་སྐྱེན་ལ་ལར་འགོ ། །
ཞེས་པ་སྟེ། དེ་ཡང་གྲུམ་གསར་གྱི་ནད་འདི་འབྱུང་བའི་རྒྱུ་རྐྱེན་ནི་ཚ་བ་གསར་པའི་དུས་སུ་ཉིན་པར་
གཉིད་ལོག་དང་། བཅུད་ཤོར་བ་དང་། སྤྱོད་ལམ་དྲག་ཤུལ་གྱིས་རྐྱེན་གྱིས་ཚ་བ་བྱེར་བ་དང་། ཁ་ཅིག་གཏར་
སྔས་པ་དང་། ཆང་ནད་དང་གདོན་སོགས་ཀྱི་རྐྱེན་དང་། དེ་ཕྱིར་ནད་འདི་མཆེད་པར་སྐྱེན་པ་དང་། ལ་ལར་
འགོ་བར་འགྱུར་རོ། །
ས་བཅད་གཉིས་པ། དབྱེ་བ།
དབྱེ་བ་འདི་ཡང་དཀར་ནག་རྣམ་པ་གཉིས། །
ཞེས་པ་སྟེ། དེ་ཡང་དབྱེ་བ་ཕྱེ་ན་གྲུམ་གསར་གྱི་ནད་འདི་ལའང་དཀར་པོ་དང་ནག་པོ་རྣམ་པ་གཉིས་
ཡོད་དོ། །
ས་བཅད་གསུམ་པ། རྟགས།
དང་པོ། སྤྱི།
སྤྱི་ལ་གྲུམ་བུའི་ནད་དང་ཕྱོགས་འདྲ་ལ། ། འོན་ཀྱང་ངེས་མེད་བབས་ལུགས་སྣ་ཚོགས་
151



རྟགས། །འགའ་ཞིག་དཔྱི་དང་རྐེད་པ་བརླ་རྐང་ཟུག ། ལ་ལ་ཟུག་མེད་བྱིང་ཞིང་ཉོབ་པའི་
ཚུལ། ། ཁ་ཅིག་རྙོགས་པའི་ཚུལ་སྟོན་སྣ་ཁྲག་འཛག ། ཕལ་ཆེར་ཐོག་མ་མགོ་རྐང་ཚིགས་གཞི་
ན། ། བརྩེ་འདར་གྲང་ཤུམ་རྨི་ལམ་ཟ་ཟི་མང་། ། དེ་ནས་དཔྱི་རྐེད་པུས་མོའི་ཚིགས་ལ་
བབས། ། བབ་ཚུལ་གང་ཡང་ནད་འདི་དང་ག་བདེ། །
ཞེས་པ་སྟེ། དེ་ཡང་ནད་འདི་ངོས་འཛིན་པའི་རྟགས་སུ། སྤྱིའི་རྟགས་དང་བྱེ་བྲག་གི་རྟགས་ཏེ་གཉིས་
ལས། གྲུམ་གསར་སྤྱི་ལ་ཁྱབ་པའི་རྟགས་ནི། སྤྱིར་གྲུམ་བུའི་ནད་དང་ཕྱོགས་འདྲ་ལ། འོན་ཀྱང་ངེས་མེད་ཀྱི་
བབས་ལུགས་མི་འདྲ་བ་སྣ་ཚོགས་པའི་ནད་རྟགས་ལྡན་ཞིང་། ནད་པ་འགའ་ཞིག་ལ་དཔྱི་དང་རྐེད་པ་བརླ་རྐང་
ན་ཞིང་ཟུག་འབྱུང་བ་དང་། ལ་ལར་ཟུག་མེད་པར་ལུས་སེམས་བྱིང་ཞིང་ཉོབ་པའི་ཚུལ་སྟོན་ལ། ཡང་ཁ་ཅིག་
ལ་རྙོགས་པའི་ཚུལ་སྟོན་ཏེ་སྣ་ཁྲག་འཛག་པ་དང་། ཕལ་ཆེ་བ་ལ་ཐོག་མར་མགོ་རྐང་ཚིགས་གཞི་ན་བ་དང་། བག་
སྤུ་བརྩེ་བ། ལུས་པོ་འདར་བ། གྲང་ཤུམ་བྱེད་ཅིང་རྨི་ལམ་ཟ་ཟི་མང་བ་དང་། དེ་ནས་དཔྱི་རྐེད་དང་པུས་མོའི་
ཚིགས་རྣམས་ལ་བབས་ནས་ནའོ། ། ན་ཚུལ་ལྕི་ཡང་གང་ཡིན་རུང་དང་ག་བདེ་བར་གནས་པར་གསུངས་
སོ། །
གཉིས་པ། བྱེ་བྲག
བྱེ་བྲག་དཀར་པོ་ཟུག་ཆུང་རྩ་ཆུ་གྲང་། །ནག་པོ་ཟུག་ཆེ་རྩ་ཆུའི་ཚ་རྟགས་ཆེ། ། གཡོ་འམ་
ཡང་ན་སྐམ་ཞིང་པགས་པ་འཐམ། ། ལ་ལ་སྐྱིད་ཆུ་འཁུམས་ནས་བརྐྱང་མི་ཐུབ། ། སོ་རྙིལ་རུལ་
ཞིང་ཁྲག་འཛག་འབམ་རྟགས་འདྲ། ། སྟོད་གཟེར་སྣ་ཁྲག་འཛག་དང་པར་ཏའི་ནད། ། དམུ་
རྫིང་ལ་སོགས་བླ་གཉན་འདི་ལ་སྡོང་། །
ཞེས་པ་སྟེ། དེ་ཡང་བྱེ་བྲག་སོ་སོའི་ངོས་འཛིན་པའི་རྟགས་ནི། གྲུམ་གསར་དཀར་པོ་ནི་ན་ཟུག་ཆུང་ལ་
རྩ་དང་ཆུ་ལ་གྲང་བའི་རྟགས་དང་ལྡན་ལ། ནག་པོ་ཟུག་ཆེ་ལ་རྩ་དང་ཆུ་ལ་ཚད་པའི་རྟགས་ཤས་ཆེ་བ། ལུས་
གཡོ་ཞིང་སྐྲངས་པའམ་ཡང་ན་ཤ་བྲོས་ཤིང་སྐམ་ནས་པགས་པ་རུས་ལ་འཐམ་པ་དང་
། ལ་ལ་སྐྱིད་ཆུ་འཁུམས་
ནས་རྐང་པ་བརྐྱང་མི་ཐུབ་པ་དང་། སོ་རྙིལ་རུལ་ཞིང་ཁྲག་འཛག་པས་འབམ་ནད་ཀྱི་ན་ལུགས་དང་འདྲ་ལ།
ལུས་ཀྱི་སྟོད་གཟེར་ཞིང་སྣ་ཁྲག་འཛག་པ་དང་། གཉན་པར་པ་ཏ་དང་དམུ་རྫིང་ལ་སོགས་བླ་གཉན་གྱི་ནད་ཀྱང་
འདི་ལ་སྡོངས་པར་འགྱུར་རོ། །
152



ས་བཅད་བཞི་པ། བཅོས་ཐབས།
དང་པོ། སྤྱི་བཅོས།
བཅོས་ཐབས་གྲུམ་བུའི་དུས་ཀྱི་ཟས་སྤྱོད་གཟབ། ། ན་མ་ཐག་ནས་སླེ་ཏྲེས་འབྲས་བུ་
གསུམ། ། སེང་ལྡེང་ཤ་རུའི་ཐང་བཏང་བྱེར་མི་སྲིད། ། དེ་རྗེས་འབྲས་གསུམ་སྤྱི་ཞུར་སྤང་རྒྱན་
དཀར། ། རྡོ་དྲེག་བྲག་ཞུན་ཏིག་ཏ་སེང་ལྡེང་དང༌། ། གི་ཝཾ་ སོ་མ་ར་དང་ཐལ་ཀ་རྡོར། ། བ་ལེ་
ཀ་དང་གེ་སེར་རྣམ་པ་གཉིས། ། གླ་སྤོས་མགྲིན་བཟང་མཚལ་བསྣན་ཉིན་ཞག་རེར། ། ལན་རེ་
བསྟེན་པས་ནད་འདི་གདོང་ལྷོགས་ཤིང་། ། གལ་ཏེ་གདོང་མ་ལྟོགས་ཀྱང་བཅོས་པ་སླ། །
ཞེས་པ་སྟེ། དེ་ཡང་ཟས་དང་སྤྱོད་ལམ་གྲུམ་པའི་སྐབས་ལྟར་ཆུ་སེར་སྐྱེད་བྱེད་ཀྱི་ཟས་སྐོམ་དཀར་མངར་
སྐྱུར་གྱི་རིགས་རྣམས་སྤང་ལ་སྤྱོད་ལམ་དྲག་ཤུལ་མ་ཡིན་པ་སྐམ་སར་རྩོལ་བཅག་བསྟེན། ནད་འདི་ན་མ་ཐག་ཏུ་
སླེ་ཏྲེས་དང་ཨ་རུ་སྐྱུ་རུ་བ་རུ་སེང་ལྡེང་ཤ་རུ་སོགས་བསྡུས་པའི་དྲུག་ཐང་བཏང་བས་ནད་བྱེར་མི་སྲིད་པ་དང་།
དེ་རྗེས་འབྲས་བུ་གསུམ་དང་སྤྱི་ཞུར། སྤང་རྒྱན་དཀར་པོ། རྡོ་དྲེག བྲག་ཞུན། ཏིག་ཏ། སེང་ལྡེང་། གི་
ལཾ། སོ་མ་ར་ཛ་དང་ཐལ་ཀ་རྡོ་རྗེ། བ་ལེ་ཀ གེ་སེར་རྣམ་གཉིས། གླ་རྩི། སྤོས་དཀར་བོང་ཁྲག་བཅས་
སྡེབས་པའི་ཕྱེ་མ་ཉིན་ཞག་རེ་ལ་ལན་རེ་བསྟེན་པས་ནད་འདི་གདོང་ལྷོགས་ཤིང་གལ་ཏེ་གདོང་མ་ལྟོགས་ཏུ་ཟིན་
ཀྱང་ཕྱིས་ནས་རིམ་བཞིན་བཅོས་སླའོ། །
གཉིས་པ། བྱེ་བྲག་གི་བཅོས་ཐབས།
དཀར་པོར་སྤོས་ཁྱུང་བཅོ་ལྔ་བསྟེན་པའམ། ། ནག་པོར་གི་ཝཾ་ སྐྱེད་པའི་རིན་ཆེན་གྱི། །
སྦྱོར་བ་དངུལ་ཆུ་བཅོ་བརྒྱད་བསྟེན་པར་བྱ། །ཤིན་ཏུ་རིང་བའི་ཡུན་དང་ཞ་འཁུམས་རེངས། །
བླ་གཉན་ནད་ཀྱི་འཇིགས་དང་སྲོག་གཉེན་མེད། ། ཁ་ཅིག་དེ་ལྟའི་བཅོས་ཚུལ་མི་བྱེད་པར། །
ཟས་དང་ སྤྱོད་ལམ་ གང་བྱུང་ཕྱོགས་མེད་ གློད། ། ནད་ངོས་མ་ཟིན་ སྨན་ གཞན་ སྣ་ ཚོགས་
གཏོང་། ། བླ་གཉན་ནད་ཀྱང་ངེས་མེད་དེ་ལ་འབྱུང་། ། ཕལ་ཆེར་འཆི་ཞིང་ཡུན་དུ་སྦྱོང་བ་
མཐོང་། ། དེ་ཕྱིར་མཁས་རྣམས་འདི་ལ་བླང་དོར་མཛོད། །ཟུག་དམིགས་གར་ཡོད་སྟེང་དུ་མེ་
153



བཙའ་ཕན། ། ཡུན་རིང་ལོན་ཀྱང་སྨན་གཞན་ཆེར་མི་འཕྲོར། ། དེ་ཕྱིར་གོང་གི་སྨན་སྟེང་ཁ་
བསྒྱུར་བ། ། ཁྲག་ལ་བ་ཤ་ཀ་དང་གློར་སྲོ་ལོ། ། སྟོད་གཟེར་ཧོང་ལེན་གཟེར་གྱི་སྨན་སེར་པོ། །
མེ་ཉམས་ཕོ་བ་འཚིང་ན་སེ་འབྲུ་བསྣན། ། དཔྱི་དང་རྐེད་པར་སུག་སྨེལ་དམར་པོ་གསུམ། ། དེ་
སོགས་འཕྲུལ་འཁོར་ཁ་བསྒྱུར་གང་དགོས་བསྣན། ། སྐྱིད་པ་འཁུམས་ན་མོན་སྲན་གྲེའུ་དང་། །
རྒྱ་ཚྭ་ཏིལ་མར་སྦྱར་བའི་ཨ་ས་སོགས། ། རང་རང་སྐབས་ཐོབ་བརྩིས་པ་རིགས་པས་དཔྱད། །
སྐབས་སུ་གྲུམ་བུའི་སྤྱི་སྨན་སྦྱོར་བ་བསྟེན། ། རྗེས་སུ་ཆུ་ཚན་ལས་གཞན་གཉེན་པོ་མེད། ། ཟས་
སྤྱོད་གོང་གི་གྲུམ་བུའི་དུས་དང་བསྟུན། ། །
ཞེས་པ་སྟེ། བྱེ་བྲག་ཏུ་དཀར་པོ་ལ་སྤོས་ཁྱུང་བཅོ་ལྔ་བསྟེན་པའམ་ནག་པོར་གི་ཝཾ་གིས་སྐྱེད་པའི་རིན་
ཆེན་གྱི་སྦྱོར་བ་དངུལ་ཆུ་བཅོ་བརྒྱད་བསྟེན་པར་བྱ། དེ་ལྟར་བསྟེན་པས་ཤིན་ཏུ་རིང་བའི་ན་ཡུན་དང་། ཞ་
ཞིང་འཁུམས་པ་དང་རེངས་པ་བཅས་བླ་གཉན་ནད་ཀྱི་འཇིགས་པ་དང་སྲོག་ཤོར་བའི་ཉེན་ཁ་མེད་པ་ཡིན་ཞེས་
གསུངས་པ་དང་། སྨན་མིང་འཛིན་པ་ཁ་ཅིག་དེ་ལྟ་བུའི་བཅོས་ཚུལ་མི་བྱེད་པར་ཟས་དང་སྤྱོད་ལམ་གང་བྱུང་
ཕྱོགས་མེད་དུ་གློད་པ་དང་། ནད་ངོས་གསལ་བོར་མ་ཟིན་པར་སྨན་གཞན་དང་གཞན་སྣ་ཚོགས་པ་གཏོང་བ་
སོགས་ཀྱི་རྐྱེན་གྱིས་བླ་གཉན་ནད་ཀྱང་ངེས་མེད་སྣ་ཚོགས་པ་དེ་ལ་འབྱུང་སྲིད་ཅིང་། དེའི་དབང་གིས་ཕལ་ཆེར་
འཆི་བར་འགྱུར་ཞིང་མ་ཤི་ཡང་སོས་པ་འགོར་པས་དུས་ཡུན་རིང་པོར་སྦྱོང་དགོས་པ་མཐོང་བས་ན། དེའི་ཕྱིར་
འཚོ་བྱེད་མཁས་པ་རྣམས་ཀྱིས་ཚུལ་འདི་ལྟ་བུ་ལ་བླང་དོར་མཛོད་ཅིག ནད་འདིར་ཟུག་དམིགས་གར་ཡོད་ཀྱི་
སྟེང་དུ་མེ་བཙའ་བཏབ་པས་ཕན་ལ། ཡུན་རིང་ལོན་ཀྱང་སྨན་གཞན་ཆེར་མི་འཕྲོད་པས་གོང་གི་སྨན་འདི་དག་
གི་སྟེང་ལ་གང་དགོས་ཀྱི་མདེ་ཁ་བསྒྱུར་བ་ཤིས་པས་ཁྲག་ཤས་ཆེ་བ་ལ་བ་ཤ་ཀ་བསྣན་པ་དང་། གློ་བ་ལ་སྲོ་ལོ།
རོ་སྟོད་གཟེར་བ་ལ་ཧོང་ལེན་དང་མིང་ཅན་སེར་པོ། མེ་དྲོད་ཉམས་ཤིང་ཕོ་བ་འཚིང་པ་ལ་སེ་འབྲུ། དཔྱི་རྐེད་
ན་བ་ལ་སུག་སྨེལ་དང་དམར་པོ་གསུམ་སྟེ་བཙོད་དང་། འབྲི་མོག རྒྱ་སྐྱེགས་སོགས་འཕྲུལ་འཁོར་གྱི་ཁ་བསྒྱུར་
ལ་གང་དགོས་པ་རྣམས་དེའི་སྐབས་ཐོབ་ཏུ་རིག་པས་བསྐོར་བར་བྱའོ། ། སྐྱིད་པ་འཁུམས་ན་མོན་སྲན་གྲེའུ་
དང་། རྒྱ་ཚྭ། ཏིལ་མར་སྦྱར་བས་བདུག་པ་སོགས་རང་རང་གི་སྐབས་ཐོབ་བརྩིས་པ་རིག་པས་དཔྱད་དོ། །
སྐབས་སུ་ནད་འདི་ལ་གྲུམ་བུའི་ནད་ཀྱི་སྤྱི་སྨན་ཏེ་བོང་ཁྲག་ཉེར་ལྔ་དང་བཅུ་གཅིག སྤོས་ཁྱུང་བཅུ་དགུ སེང་
ལྡེང་ཉེར་ལྔ། ཀླུ་བདུད་བཅོ་བརྒྱད། དངུལ་ཁྱུང་། གྲུམ་བུའི་ཟུག་གཅོག་ཆེན་མོ་སོགས་བསྟེན་དགོས། དེ་
ལྟར་སྨན་གྱིས་བཅོས་པའི་རྗེས་སུ་རང་བྱུང་ཆུ་ཚན་དང་ཡང་ན་བདུད་རྩི་ལྔ་ལུམས་ལས་གཉེན་པོ་གཞན་མེད་
པར་གསུངས་ལ་ཟས་སྤྱོད་གཉིས་གོང་གི་གྲུམ་བུའི་དུས་དང་བསྟུན་དགོས་པའོ། །
154



བསམ་གཞིགས།
༡ གྲུམ་གསར་གྱི་རྒྱུ་རྐྱེན་ཇི་ལྟར་ཡིན་ནམ།
༢ གྲུམ་གསར་གྱི་སྤྱི་བྱེ་བྲག་གི་ནད་རྟགས་མངོན་ཚུལ་ཇི་འདྲ་འབྱུང་ངམ།
༢ གྲུམ་གསར་གྱི་བཅོས་ཐབས་ཇི་ལྟར་བྱས་ན་ལེགས་སམ།
155



དུས་རབས་ཉེར་གཅིག་པའི་བོད་ལུགས་གསོ་རིག་དངོས་ཚན་
སློབ་གསོའི་འཆར་འགོད་སློབ་དེབ་ཀྱི་དཀར་ཆག
རྨང་གཞིའི་སྐོར།
༡ གསོ་རིག་ལོ་རྒྱུས།
གཙོ་སྒྲིག་པ། བྱམས་པ་འཕྲིན་ལས།
གཙོ་སྒྲིག་གཞོན་པ། མིག་དམར་ཆེ་བ། ཀླུ་འབུམ་རྒྱལ།
༢ རྩ་རྒྱུད།
གཙོ་སྒྲིག་པ། ཉི་མ་ཚེ་རིང་།
གཙོ་སྒྲིག་གཞོན་པ། མིག་དམར་ཆུང་བ།
༣ གྲུབ་པ་ལུས།
གཙོ་སྒྲིག་པ། ཁྲོ་རུ་ཚེ་རྣམ།
གཙོ་སྒྲིག་གཞོན་པ། གཡང་དགའ། དགའ་བའི་རྡོ་རྗེ།
༤ འཕེལ་འགྲིབ་ནད། །
གཙོ་སྒྲིག་པ། སྐལ་བཟང་འཕྲིན་ལས།
གཙོ་སྒྲིག་གཞོན་པ། སངས་ལོ། འབུམ་ཁོ།
༥ ཐ་མལ་ནད་མེད།།
གཙོ་སྒྲིག་པ། པད་ཁོ།
གཙོ་སྒྲིག་གཞོན་པ། སྐལ་ཁོ། དབང་གྲགས།
སྦྱོར་བ་སྨན།
གཙོ་སྒྲིག་པ། ཀརྨ་ཚོགས་གཉིས།
གཙོ་སྒྲིག་གཞོན་པ། ཙི་བྷ།



༧ ཆ་བྱད་དཔྱད།
གཙོ་སྒྲིག་པ། བློ་བཟང་དམ་ཆོས།
གཙོ་སྒྲིག་གཞོན་པ། བཙུན་ཐར་རྒྱལ།
༨ ངོས་བཟུང་རྟགས།
གཙོ་སྒྲིག་པ། བསམ་གྲུབ་རྒྱལ།
གཙོ་སྒྲིག་གཞོན་པ། དཀོན་མཆོག་རྒྱལ་མཚན།
༩ གསོ་བྱེད་ཐབས།
གཙོ་སྒྲིག་པ། དཔལ་ལྡན་རྒྱ་མཚོ།
གཙོ་སྒྲིག་གཞོན་པ། ཚེ་རིང་ཆེ་བ།
༡༠ བྱ་བྱེད་སྨན་པ།
གཙོ་སྒྲིག་པ། བན་དེ་ཚེ་རིང་།
གཙོ་སྒྲིག་གཞོན་པ། ལྷ་མཁར་རྒྱལ།
༡༡ མཇུག་དོན་ཡོངས་གཏད།
གཙོ་སྒྲིག་པ། འོ་ཚོགས་ཆེན།
གཙོ་སྒྲིག་གཞོན་པ། སྐལ་བཟང་རྡོ་རྗེ། ཨ་བུ་དཀར་ལོ།
༡༢ གནམ་རིག་སྐར་རྩིས།
གཙོ་སྒྲིག་པ། བསམ་གྲུབ་རྒྱ་མཚོ།
གཙོ་སྒྲིག་གཞོན་པ། ཀུན་དགའ་རིག་འཛིན། རིག་འཛིན་
ནད་ཐོག་ལག་ལེན་སྐོར།
༡ ཉེས་གསུམ་གསོ་བ།
གཙོ་སྒྲིག་པ། དབང་འདུས།
གཙོ་སྒྲིག་གཞོན་པ། བསོད་ནམས་འཆི་མེད། རྣམ་རྒྱལ་ཐར།
༢ ཁོང་ནད་གསོ་བ།
གཙོ་སྒྲིག་པ། སྟོབས་རྒྱས།



གཙོ་སྒྲིག་གཞོན་པ། རྡོ་རྗེ། ཀུན་རྣམ།
༣ ཚ་བ་གསོ་བ།
གཙོ་སྒྲིག་པ། རྟ་མགྲིན་རྒྱལ།
གཙོ་སྒྲིག་གཞོན་པ། རིན་ཆེན་དོན་གྲུབ།
གཉན་རིམས་གསོ་བ།
གཙོ་སྒྲིག་པ། ཚུལ་ཁྲིམས།
གཙོ་སྒྲིག་གཞོན་པ། ཤེས་རབ་རྒྱ་མཚོ། ཚེ་རིང་།
༥ ལུས་སྟོད་གསོ་བ།
གཙོ་སྒྲིག་པ། ཐམ་ག་ངག་དབང་རྒྱ་མཚོ།
གཙོ་སྒྲིག་གཞོན་པ། འཇམ་དབྱངས་བསོད་ནམས།
༦ ཐོར་ནད་གསོབ། །
གཙོ་སྒྲིག་པ། ཉི་མ།
གཙོ་སྒྲིག་གཞོན་པ། དོན་གྲུབ་ཚེ་རིང་། དབང་ཆེན་ཚེ་བརྟན།
༧ ལྷན་སྐྱེས་རྨ་གསོ་བ།
གཙོ་སྒྲིག་པ། ཤེས་རབ་ཆོས་འཕེལ།
གཙོ་སྒྲིག་གཞོན་པ། གཡང་མེར། བུ་ཆུང་ཚེ་རིང་།
༨ བྱིས་པ་གསོ་བ།
གཙོ་སྒྲིག་པ། དྲི་མེད་འོད་ཟེར།
གཙོ་སྒྲིག་གཞོན་པ། དཔལ་རྒྱམ། འཇམ་ཁོ།
༩ མོ་ནད་གསོ་བ།
གཙོ་སྒྲིག་པ། བྱམས་པ་སྒྲོལ་དཀར།
གཙོ་སྒྲིག་གཞོན་པ། མིང་སྐྱིད་མཚོ་མོ། དབྱངས་ཅན་སྒྲོལ་དཀར།
༡༠ གདོན་ནད་གསོ་བ།
གཙོ་སྒྲིག་པ། བྱ་མདོ་ཀླུ་བྱམས་རྒྱལ།
གཙོ་སྒྲིག་གཞོན་པ། མ་ཅིག



༡༡ མཚོན་རྨ་གསོ་བ།
གཙོ་སྒྲིག་པ། ལྷུན་གྲུབ་བསྟན་དར།
གཙོ་སྒྲིག་གཞོན་པ། བསོད་ནམས་ཚེ་རིང་། བསོད་ནམས་ཕུན་ཚོགས།
༡༢ དུག་ནད་གསོ་བ།
གཙོ་སྒྲིག་པ། ལྷ་མོ་སྐྱབས།
གཙོ་སྒྲིག་གཞོན་པ། བློ་བཟང་དོན་གྲུབ། གཡང་ལོ།
༡༣ ཞི་བྱེད་སྨན་སྦྱོར།
གཙོ་སྒྲིག་པ། བསྟན་ཁོ།
གཙོ་སྒྲིག་གཞོན་པ། ཚེ་བཀྲ རྡོ་རྗེ།
༡༩ སྦྱོད་བྱེད་ལས།
གཙོ་སྒྲིག་པ། འཇམ་དབྱངས་ལྷུན་གྲུབ།
གཙོ་སྒྲིག་གཞོན་པ། ཀུན་དགའ་ཕུན་ཚོགས། དོན་གྲུབ།



“二十一世纪藏医本科教育规划教材”系列教材目录
基础部分
1. 《藏医药学史》
主编 强巴赤列
| 副主编 大米玛 楞本嘉
2. 《藏医学学概论》
主编 尼玛次仁
副主编 小米玛
3.《藏医人体学》
主编措如·才朗
副主编 央嘎嘎务多吉
4.《藏医病机学》
主编 格桑陈来
副主编 桑老本考
5. 藏医保健学》
主编 伟科
副主编 免尔考 旺扎
6.《藏医药理学》
主编 免玛措尼
副主编子巴
7.《藏医外治学》
主编旦切
副主编 增太加
8.《藏医诊断学》
主编 三智加
副主编 贡却坚赞
9.《藏医治疗学》
主编 班旦加措
副主编 大次仁
10.《藏医伦理学》
主编 完德才让
副主编 兰科加
11.《四部医典汇论》
主编艾措千
副主编 杂藏多杰阿吾孜洛
12.《天文历算学》
主编 桑珠加措
副主编 贡嘎仁增仁增



临床部分
1.《藏医三大基因学》
主编 旺堆
副主编索朗其美 南加太
2.《藏医内科学》
主编 多布杰
副主编 多吉贡郎
3. 《藏医热病学》
主编 日正加
副主编 仁青东周
4.《藏医疫病学》
主编,次智木
副主编,西绕加措才让
5.《藏医五官科学》
主编 唐卡拉杰
副主编 降拥四郎
6.《藏医杂病学》
主编 尼玛
副主编 端智才让昂青才旦
7.《藏医外科学》
主编,西绕群培
副主编 央美 普琼次仁
8.《藏医儿科学》
主编 智美
副主编 华尔江加木科
9.《藏医妇科学》
主编 强巴卓嘎
副主编,明吉措母 央金卓嘎
10.《藏医精神病学》
主编 李先加
副主编 玛久
11.《藏医外伤学》
主编 伦珠日达
副主编 索朗次仁索朗平措
12.《藏医解毒学》
主编 拉毛加
副主编,罗藏东主 杨乐
13.《藏医方剂学》
主编旦科
副主编 才布扎多杰
14.《藏医泻治学》
主编 加央伦珠
副主编 贡嘎平措顿珠



རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་
ལས་སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱི་
རིག་གཞུང་ཆེད་མཁས་ཚོགས་པའི་མིང་ཐོ།
བློ་འདྲི་ས། བྱམས་པ་འཕྲིན་ལས། ཁྲོ་རུ་ཚེ་རྣམ། ཉི་མ།
ཁོངས་མི། བསྟན་ཁོ། བསམ་གཏན། ཉི་མ་ཚེ་རིང་། ཚེ་བཀྲ། བན་དེ་ཚེ་རིང་།
ཀླུ་འབུམ་རྒྱལ། ཧི་ཞིན་མིན།
རྒྱལ་ཡོངས་མཐོ་རིམ་སློབ་གྲྭའི་བོད་ལུགས་གསོ་རིག་ཆེད་ལས་
སློབ་དེབ་རྩོམ་ཞུས་ཨུ་ཡོན་ལྷན་ཚོགས་ཀྱི་མིང་ཐོ།
བློ་འདྲི་ས། བྱམས་པ་འཕྲིན་ལས། ཉི་མ།
ཀྲུའུ་རིན་ཨུ་ཡོན། ཧི་ཞིན་ཏུང་།
ཀྲུའུ་རིན་ཨུ་ཡོན་གཞོན་པ། ཁྲིན་ཙི་ཆོན། ཨ་བརྟན། ཡང་ཏེན་ཞིན། ཧིའུ་ཀྲི་མིན།
འོ་ཚོགས་ཆེན། ཁྲོ་རུ་ཚེ་རྣམ།
ཨུ་ཡོན། ཀརྨ་ཚོགས་གཉིས།
ཀླུ་བྱམས་རྒྱལ།
བཀྲ་ཤིས་ཚེ་རིང་།
ཉི་མ་ཚེ་རིང་།
བསྟན་ཁོ།
ཀུན་བཟང་རྒྱལ། སྐལ་བཟང་འཕྲིན་ལས།
ཀླུ་འབུམ་རྒྱལ། བཀྲ་ཤིས་རྣམ་རྒྱལ།
དགྲ་འདུལ། འཇམ་དབྱངས་བསོད་ནམས།
རྟ་མགྲིན་རྒྱལ། །
སྟོབས་རྒྱས།
ཐམ་ག་ངག་དབང་རྒྱ་མཚོ། ཐུབ་བསྟན།



རྡོ་རྗེ།
བག་གྲོ
དོན་གྲུབ། །
གདུགས་དཀར།
པད་མ་བསྟན་འཛིན། དཔལ་རྒྱམ།
བན་དེ་ཚེ་རིང་། དབང་ཆེན་ཚེ་བརྟན། དབང་འདུས།
མིག་དམར་ཆེ་བ། མིང་སྐྱིད་མཚོ་མོ། ཚའོ་ཀྲིན་ཁེ།
ཚུལ་ཁྲིམས། ཚུལ་ཁྲིམས་རྒྱལ་མཚན། ཚེ་བཀྲ་
ཚེ་རིང་ཆེ་བ།
ཞང་ཚུལ་ཁྲིམས་རྒྱལ་མཚན།
ཡུམ་པ།
གཡང་དགའ། རིག་འཛིན་ཆེ་བ།
ལིས་ཧྲིའུ་ཨན། ཤེས་རབ་ཆོས་འཕེལ། ། སངས་རྒྱས།
བསམ་གྲུབ་རྒྱལ། བསམ་གཏན། བསོད་ནམས་ཕུན་ཚོགས།
བསོད་ནམས་ཚེ་རིང་། (བོད་ཡིག་གི་ཀ་མད་གོ་རིམ་བཞིན་དུ་བསྒྲིགས་པ་ཡིན།)
ཝང་ལེན།
གཞུང་ལས་ཁང་།
ཀྲུའུ་རིན། ཚའོ་ཀྲིན་ཁེ།
ཁོངས་མི། ཝང་ལེན། བན་དེ་ཚེ་རིང་། བྱ་མདོ་ཀླུ་བྱམས་རྒྱལ། དབང་ཆེན་ཚེ་བརྟན།
རྡོ་རྗེ། གདུགས་དཀར། བསམ་གྲུབ་རྒྱལ།



全国高等院校藏医学专业教材编审委员会学术专家小组名单
顾问:强巴赤列措如·才朗尼玛
成 员:日科 桑旦尼玛次仁才布扎完德才让楞本嘉
和兴明
全国高等院校藏医学专业教材编审委员会名单
12月
顾问:强巴赤列 尼玛
主任委员;贺兴东
副主任委员:陈资全 阿登 杨殿兴 侯志民 艾措千
措如·才朗
员;三智加才布扎大仁增大米玛大次仁
王炼扎西泽仁扎西郎杰 巴珠占 堆
日 科旦正加央嘎杂藏陈来 杂玛措尼
尼玛次仁西绕群培 向·楚程加赞
李福安
华江多布杰多杰次智木 次陈尖参
李先加更藏嘉完德才让英巴旺堆
明吉措姆昂青才日图布日降拥四朗 星全章
玛丹增 索朗平措 索朗次仁顿珠 唐卡拉杰
桑日 桑杰 曹正達楞本嘉(按姓氏笔画排列)
办公室
主任;曹正達
成员:王炼完德才让李先加昂青才且多杰
星全章三智加



图书在版编目(CIP)数据
藏医疫病学次智木等编:-北京:民族出版社,
2004.7
二十一世纪藏医本科教育规划教材
ISBN 7-105-06451-X
I.藏…I. 次…也,藏医一瘟疫一防治一医学
院校-教材一藏语 N. R291.4
中国版本图书馆 CIP数据核字(2004)第072947号
藏医疫病学(ZANG YI YI BING XUE)
编著
疫病学编写小组
编校出地邮排印经开网印印版印定
者者行址编版装销本址张数次次价
北京市和平里北街14号
民族出版社藏文编辑室
北京艺辉印刷有限公司
各地新华书店
787mm× 1092mm 116
www.e56.com.cn
11.875
0001-4000 册
2004年7月第1版
2004年7月北京第1次印刷
16.50 元
该书如有印装质量问题,请与本社发行部联系退换
(藏文室电话:010-64234411-6509)



རྩོམ་སྒྲིག་འགན་འཁུར་བ། །
责任编辑:
དེབ་གཞིའི་བཟོ་བཀོད་པ།
装帧设计:
པར་ཞུས་འགན་འཁུར་པ།
责任 校对:
བསྟན་འཛིན་ཕུན་ཚོགས།
g །། Z #
ཨུ་ རྒྱུ་ བའི་
ཤེའུ་ཚང་རྟ་མགྲིན་རྡོ་རྗེ།
ཆུ ཁྱི • 9 ཉྙོ ཙན་
ལིའུ་རྭ་སྒྲེང་།
X] 1
བདེ་སྐྱིད་མེ་ཏོག
* #
༄༅ ། ། གཉན་རིམས་གསོ་བ། །
རྩོམ་སྒྲིག་མཁན།
ཞུ་དག་མཁན།
དཔེ་སྐྲུན་མཁན།
འགྲེམས་སྤེལ་མཁན།
གནས་ཡུལ།
སྦྲག་སྲིད་ཨང་གྲངས།
ཁ་པར་ཨང་གྲངས། །
བརྒྱུད་འཚོང་མཁན།
པར་སྒྲིག་མཁན།
པར་འདེབས་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས།
པར་ཐེངས།
པར་གྲངས།
རིན་གོང་།
གཉན་རིམས་གསོ་བའི་སློབ་དེབ་རྩོམ་སྒྲིག་ཚོ་ཆུང་།
བླ་བྲང་དགོན་པའི་སྨན་པ་གྲྭ་ཚང་།
མི་རིགས་དཔེ་སྐྲུན་ཁང་། ་
མི་རིགས་དཔེ་སྐྲུན་ཁང་གི་བོད་ཡིག་འགྲེམས་སྤེལ་ཁང་།
པེ་ཅིན་ཧོ་ཕིང་ལི་བྱང་ལམ་ཨང་14པ།
100013
010-64234411-6509
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་དབྱི་ཧུད་པར་འདེབས་ཚད་ཡོད་ཀུང་སི།
787mmxj092mm 1 A6
11.875
2004ལོའི་ཟླ་7པར་པར་གཞི་དང་པོ་བསྒྲིགས།
2004ལོའི་ཟླ་7པར་པེ་ཅིན་དུ་པར་ཐེངས་དང་པོ་བརྒྱབ།
0001-4000
སྒོར་16. 50
